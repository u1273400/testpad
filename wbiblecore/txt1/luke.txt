LUK
Diepakumabere
Luk be Ibiokwein min giein bara mi Jizos Be diepakumame na ori ani Tamuno Be bereni Izrel mi be Duaboromabo piki tomoni mamgba be Duaboromado Be-e Luk be gieinme na Jizos Be, NYANABO Be Teme Be o chinme “Ibi Bere mi duko igwein-apu ma prirbia erechi,” piki min Ibi okwein mi tomoni ma kirikiri bupalimaye mamgba o gboloma oku mi ania bie omi-e Biebelema bere piki gbokuluma Luk mi bie omie-e, antein-anga yechuku finji beretibi ma bie bu ani Jizos Be oria to mi dukopakuma ye ma, piki kuluma oru mi bu, Jizos Be iwo sobie mun siki mi boro Kraist dukonwengiapu ma bereni mi be seni mi na wasama mi na be bere gieinbo firinwengiapu diri bie ani piki be gboribo be-e.
Main karama oru na sonio karama oru nab u (chuku bu beretibi ma diki), sime ton-aye mi Ibiokwein mi kenge bie ani ari ye-e, ani enjelapu ma nime mi be bere mi na piki ananadikidikiapu ma Jizos Be yi mi bum un nyo mi la ye mi na, Jizos be kalatoku bara bu Oputekewari mi bie sime ye mi na, piki Ibia Samaria bo be na Fa Toku be na kabo ma na. Bebe Ibiokwein mi bie mgba teke gboloma ye na, Fiafia Teme Be na, Jizos Be firi mi bu eremeni ma mieaye ma na, piki Tamuno Be oria sibudarasin mi na ani kuro ma nwo dukome.
Beretibi Ma Oruru Bu Simeoku Mi
Diepakumabere 1.1-4
Jon Mengisarabo be na Jizos Be na be yi mi piki ini be awomeni siki mi na 1.5 – 2.52
Jon mengisarabo be firi mi 3.1-20
Jizos Be mengisara mi na telima mi na 3.21 – 4.13
Jizos Be Galili bie belema nwengi firir mi 4.14 – 9.50
Galili bu sakimun Jerusalem la mi 9.51 – 19.27
Kuluma wiki mi Jerusalem bie na piki ani na kpeki nyo bu na 19.28 – 23.56
Nyanabo Be fibusise mi na, budiepakuma ma na piki iwosomun mi na 24.1-53

Ibu Yela Tiofilos
|1
Ton-a apu inia inyo labara miese minea ogboku mie ye ma nwose diri bie gieinsam. 2Saki mi ngisi maa ye ma ori se anibe oku mi dukopakuma apu ma duko ini piri ye ma ini nwo gieinme. 3Anierechi, iya osi nyanakiri mi se yechin bu, a torukweinma maa bere ma dawonemisa ye erechi, aribe saki mi ngsi, a koromame na ani ibibia aris se orutonma diri bi gein i pirir. 4A min mi nwo mieme miese i beinma kokomayem mi nwo nemibia bara, ini se i diesa ye mamgba bu.

Jon Mengisarabo Be Yi Mi Ini Nwo Dukopakumame
5 Herod be Judia mi be amanyanabo now so siki mi bu gbori agbamiebo omi-e, Zakaraya ani oria ere-e, Abaja agbamie mumbu oru mi, o sime nwo pirime. Taro ma aria ere ani Elizabet, ari soni agbamie furo be bo-e. 6Ini mama apu mamgba Tamuno Be toroko ibi dumo nwo kon apu-e, se beinma Tamuno oloko ma na o ton ye ma na nwo mieari apu-e. 7Ini awo yike, aniatibi Elizabet ma a furo punme, se ari na Zakaraye be na piki opuma olomusam.
8 Gbori ene Zakaraya be, agbamiebo bara bu ani bo oria siki la siki Tamuno Be toroko oria firi now nwengiabe. 9Tamuno agbamieapu ma ye miemie bara bu, ini ikian waki bu boro o sele pakuma bome na ori bo agbamie-edeni mi ogono Insens dokima agba mie-e. Ani o Nyanabo Be Oputekewari mi bie mun ye-e. 10Insens mi dokimari siki, tomonikpo mi nungo anga sime se tekeabe. 11Insens dokima agbamie-edeni mi be amabara anga bu, Nyanabo Be enjelbo be chiesime se obu se o dieme. 12Zakaraya be ori ori siki, ani obu gbiripuma, piki o balafamame. 13Okuma enjelbo be nwose o beme, “Balafa ma, Zakaraya! Tamuno Be ori iya teke naasam, i ta Elizabet ma ari owutoku yi i piribia. Se Jon i nwose o chinbia. 14Nde ani i biebelema labia oku, nde ani piki ton-a apu biebelema labia oku ini o yibia siki! 15Nyanabo Be torukubu ori opu bo sobia. Ori ngisi iru anikanika kuro iru bu eke. Ori be yi bu saki Fiafia Teme Be o bu beinbia, 16o piki ton-a Izrel-apu nwo oki vinpiki bo ini Nyana Tamuno Be piribia. 17O Nyanabo Be toroko isunbia, o kuro, piki inye nyanabo, ikiankoro Ilaija be sime oku. O piki dapu ma na awomeni ma na nwo okibo gbolomabia o bipipokika apu ma nwo piki bo karakaraye mie apu koroma mi bie chubia; o Nyanabo Be tomoni ma nwo karakarama koroma o piribia.”
18 Zakaraya be nwose enjelbo be beme, “Nde a nemibia oku na min mi kokomaye-e? Iri o olomusam, i ta ma soni nwo olomusa siki.”
19 “Iri Gebriel be-e,” enjelbo be now pekereme, “A Tamuno Be torukubu chie warabe, i firima na okwein i piri, piki min ibi bere mi duko i piri nwo be bo be. 20Okuma I iya oku mi berenike, karakara siki bu bo kokomanye sobia ye mi. i berenike ye gose, I bari ineda okwein eke i gboinma simebia okimun a bereni i piriye mi bo kokomaye sobia ene mi labia.”
21 Min siki mi bu tomoni ma Zakaraya be now koru simeme, inia bubalabalame o gose min bara mi nwose sime bolomaye Oputekewari mi bia bu. 22O Pakabo siki, ori ineda okwein ini pirike, se ini nemime na ori Oputekewari mi bie ikian orisam. Ineda gbori okwein so konka bu ori o barama se elekima mie ini pirime.
23 Ori Oputekewari bie firinwengibia siki mi boro siki, Zakaraya be vinpiki so wari mume. 24Siki bo boro siki, taros Elizabet ma a furame, se wari bie paka ka mun sono-a akalu lame. 25A nwo beme, “Mioku ania kuluma Nyanabo Be o barachua I pirisam, ori amaogbo I toru bugerere sinsam!”
Jizos Be Yi Mi Ini Now Dukopakumame
26 Elizabet ma fura mi be sonio karama akalu bie Tamuno Be Gebriel, enjelbo be se gbori Galili ama firimame, Nazaret ini nwose chin ama. 27Ori oku dabo gbori eremenitoku pirime, Josef be simebia erechi olo bo ma, ori amanyana Devid be fur obo-e. Toku ma ere ani Meri. 28Enjelbo be a damabo se nwose a beme, “Deinma iri sime! Nyanabo Be ori iri na omi-e, o piki opuma i belemame!”




Nazaret Ama mi 
29 Enjelbo be oku mi kpoma Meri ma bu balabalamame, oria okweinma fieari ye soni piki a bugbiripumame. 30Enjelbo be nwose a beme, “Balafa ma, Meri aniatibi Tamuno Be ori I dikibugereresam. 31 I furabia, se gbori owutoku now yibia, piki Jizos nwose o chibia. 32Ori opu bo sobia se Geletein Tamuno Be Toku ini nwose o chinbia. Tamuno Nyanabo Be o se Amanyanabo miebia, oria biejudabo David be sime oku mi,o piki Jekob furo mi be amanyanabo nwo so gbasobia oria amanyanakiri mi kuluma nyana eke!”
34 Meri ma nwose enjelbo be beme, “Iri ma owubo nemika- eremenitoku-e. Nde ani okuma min mi ineda miebia oku?”
35 EnjeIbo be pekereme, “Fiafia Teme Be bo iya ogono gbanabia, Tamuno Be kuro mi piki i ogono simebia. Min mi erechi Tamuno Toku ini nwose Ton Bu sime Toku Be chinbia. 36Iri na pakuma Elizabet ma nwose biekoroma, Ini nwo beme, na ari ineda awo yi-eke okuma ari na minabu na sonio akalu sime a bu omi-e, ari opuma olomusam nwo be soni. 37 Aniatibi Tamuno Be ori ineda mie eka ye ofori-e.”
38 “Nyanabo Be iri oria firinwengibo-e,” Meri ma nwo beme, “ye ani i duko mi nwo paka i piri.” Se enjelbo be a koroma some.
Meri Ma Mun Elizabet Ma Lame
39 Ani mi bo boro kirikiri, Meri ma a bukarakarama se be paka Judia se mi bie sime chingi mi bie gbori ama nwo mume. 40Zakaraya be wari a nwo mun se, Elizabet ma kerenime. 41Elizabet ma a Meri ma kereni bipi mi nwo na siki, a furo bie sime toku mi a bie bu jikeme. Elizabet ma Fiafia Teme Be abu beinme, 42se a gele puko bu nwo beme, “Eremeni mamgba bu iri belema sime piritein bo-e, belema piki sime i yibia toku mi pirime! 43Nde nwo sime opu ye gose paka i piriye na i Nyanabo be nyengi ma bo i lame? 44Aniatibi ari iya kereni puko mi na kirikiri i furo bie sime toku mi biebele bu dosime. 45 i biebele oku diki, na i berenime na Nyanabo Be oku mi bo kokomaye nwo sobia!”
Meri Ma Chu Tokoni Nime Mi
46 Meri ma nwo beme,
“I kubiemgbolu mi Nyanabo Be tokonime;
47 I teme mi biebeleme,
      i Tamuno iya Duaboromabo be gose,
48 aniatibi ori I se biekoromasam,
    Ori iderima firinwengibo ma!
    Mioku oki toroko mun tomoni mamgba nwose i chinbia
            Biebele
49 ani Tamuno Be mie i pirisa opu-a ye ma gose.
     Oria ere mi fiafiame,
50 o dikibugerere nyana o dikibalafa apu ma piripirime, gbori buo
     bu oki mun jin buo la.
51 Ori oria Kuro nyana bara kongo mi nwo isum pakumame
      se opuaye mie apu ma nwo galagalamame ini ton ye
	mamgba na.
52 O kuro nyana opu amanyanapu ma nwo iderima kiri
          koromame inia amanyana-ngada ma ogono bu,
     se iderima kiri bu sime apu ma nw0 deki gololomame.
53 Ori ibi aye se buru puko tari apu ma bulo beinmasam,
     se papa bara bun go kon apu ma desinsam.
54 O vereni minea biejuadapu ma piri ye mi o nwo kokome,
     se bo barachua oria firinwengibo Izrel be pirisam.
55 O biekoroma diki bugerere nwo diepakuma Ebraham be
             pirisam,
      pikina o furoapu mamgba nwo piri gbasome!”
56 Meri ma tere-a akalu pembema ye nwose Elizabet ma na simeme, anisiki vinpiki so wari mume.

Jon Mengisarabo Be Yi Mi
57 Elizabet ma be yi siki mi bo lame, se ari owutoku nwo yime. 58Ari nap alia angapu ma na ari na pakumapu ma na Tamuno Be se ari na anga ibi bara mi nwo name, se inimgba abu so biebeleme.
59 Toku Be gbori wiki nwo la siki ini o bupelebia erechi bome Zakaraya ini nwose o chin-e tonme, dawu agogo bara bu. 60Okuma nyongoro ma nwo beme, “En-en! Jon mi o se o chinbia ye-e.”
61 Ini nwose a beme, “Omine na pakumapu ma bu oko sime ere fibo ofori-e!” 62Anisiki ini elekima mie dawu be pirime, o gbelabe o bubele se ini se toku be chinbia ere.
63 Zakaraya be inia bara o se diri gienbia ye now bime, se gieinme, “Oria ere ani Jon.” Inimgba bugbiripume! 64Ani gbori siki mi Zakaraya be ineda piki okweinme, se o saki Tamuno Be tokonime. 65 Ori nap alia angapu mamgba balafame, se ma ye ma gboloma bere mi wasama Judia chingi ogono se mi mgba kelemame. 66 Ani na be goyegoye ani se koroma bu chu se nwo gbeleme, “Nde nde sime bo be toku be nwo so be?” Aniatibi ani beleme na Nyanabo Be kuro mi ori na omi-e.
Zakaraya Be Koro Ikian Mi
67 Jon da, Zakaraya be Tamuno Teme Be o bia bienme, se ori ikiankoro se nwo beme:
68 “O ye wa Nyanabo Be tokoni, Izrel Tamuno Be!
     O bo barachua oria tomoni ma piri-e bome,
     se ini miese ini inia tibi nyanasam.
69 Ori opu Duaboromabo se wa pirisam,
    oria firinwengibo Devid furo bie pakabo bo be.
70 Bolosa siki ngisi ori  oria fiafia ikiankoroapu ma bu boro
          min ye mi bereni wa pirime
71 na o mine na tarakapu ma bara bie wa duabia,
     piki wa dikibiebuari apu ma kuro bun a.
72 O nwo beme, o minea biejuadapu ma bu dikibugerere
          diepakumabia,
      se oria fiafia oboku mi se biekoromaba.
73-74 O kuroma yekarifi minea biejudabo Ebraham be pirime,
      o berenime na o mine na tarakapu ma bara bie wa
              duaboromabia,
        se bereni wa pirime na wa balafaka bara bu firinwengi o piri,
75 o toroko wa fiafia se pikis karakarabia,
      mineadumo ene mamgba bu.
76 “Iri, iya toku be ini nwose I chinbia Geletein Tamuno Be
             ikiankorobo.
    I tararin Nyanabo Be toroko da munbia,
    oria ateli mi karakarama o piribia erechi,
77 duko oria tomoni ma piribia na ini duaboroma nyanabia inia si
      ma bu barasin ini piri bu.
78 Minea Tamuno Be o dikibugerere nyaname o piki desime.
     O miese duaboroma ene mi bia bow a sarambia.
79 Se sobie weri biabo fi mi kanakana teme mi chuku bie sime
          apu mamgba saramabia,
      se minea nwengiabuo ma dagbukukuma deinma ateli mi
            bie chubia.”
80 Toku be ojumini bun a teme bun a seni bo tomonibo lame. Onwuele mi bie ori angame, oki mun ori obu se belema Izrel-apu ma die ene lame.
Jizos Be YMi
|2 
Anisiki mi bu Sedabo Ogostos be ronme na Rom Se mi chuku bie sime-a se ma be apu mamgba ere se diri bie chua, inia kienbipi nemibia ye gose. 2Min tarari nweni kien mi kiri oki siki ani Kwirinios be Siria bie govina so siki mi-e. 3Anisiki tomonibo goyegoye, mun inibo ama bie ere chua-e mume.
4 Josef be Galili bie sime Nazaret ama bu so Judia mume, Betlihen nwo chin ama mi bie, ini Amanyanabo Devid be yi nyo mi. Josef be aninyo mi nwo mume, aniatibi ori Devid furo bo-e. 5 O Meri ma na mune inia ere se diri bie chuabia erechi, o simebia gose ori olo bo ma. A fura warabe, 6se ini aninyo Betlihem mi bie sineari ogbo, aria siki mi bo lame. 7Se ari aria tarari toku be yime, se bite se o gbeinme, o se name-yefifiye bie bololome, aniatibi igoniwari mi bie ini simebia bie ofori-e.
Ananadikidikiapu Ma Na Enjelapu Ma Na
8 Se mi bie ani pekere mi bu ananakoruapu din bie eleogbo bu sime inia anana ma dikidikiabe. 9Nyanabo Be enjelbo obu se ini dieme, se Nyanabo Be boma mi bia ini kelemame, Inia bala opuma fame, 10okuma enjelbo be nwose ini beme, “O balafa ma! Ari ibi bere dabo o piri-e bome, opu biebele okibo tomoni mamgba piribia ye. 11Mimgba, Devid ama mi bie ini ominea Duaboromabo nwo yisam-ani Nyanabo Kraist Be-e! 12Ani diepakuma o piribia ya ani min mi-e: ini bite se bu gbein gbori iwoma yi toku o nwo oribia, nama-yefifiye bie o bololo sime warabe,”
13 Bunemika simeogbo sobie baka enjelogbo bo enjelbo be bu so se tokoni nime chu Tamuno Be bomabe:
14”Boma sime Tamuno Be piri geletein so mi bie, se deinma sime tomonikiri, Tamuno Be dikibiebele apu ma piri!”
15 Enjelapu ma ini koromaso vinpiki sobie mun siki, ananadikidikiapu ma nwose jinbo-jinbo beme, “O ye wa Betlihem mun se pakaye mi ori, Nyanabo Be duko wa pirisa ye mi.”
16 Ani ini be paka mun Meri ma na Josef be na nwo ori ye-e, piki toku be na nama-yefifiye mi bie bolo sime warabe. 17Ananadikidikiapu ma ori ori siki, ini enjelbo be toku be bu duko ini piriye mi nwo duko ini pirime. 18Ananadikidikiapu ma duko ini piri ye mi naa apu mamgba ijira inia bu sarame. 19Meri ma maa ye mamgba nwose biekoroma se gburi koroma nyana ari pirime. 20 Ananadikidikiapu ma vinpiki some, se nime chu Tamuno Be tokoni me, ini na se piki ori say a ma gose enjelbo duko ini piri bara mi ani oko pakame.
Ini Ere Se Jizos Be chinme
21 Gbori wiki siki, toku be bupelebia sikis mi la siki, ini Jizos nwose o chinme, ma ini oria sime konka siki ngisi enjelbo be se o chin ere mi.
Ini Oputekewari Bie Jizos Be Diepakumame
22 Josef be na Meri ma na Mozizi be ton koroma na mie now be ye miebia siki mi bo lame, ani bu miefiafiama na gboloma miemieye mi-e. Ani ini toku be oki Jerusalem mum ye-e, o diepakuma Nyanabo Be piribia erechi, 23Nyanabo Be oloko bie ani gieinsa bara bu: “Tari tibia owutoku goyegoye ini nwose ton bu weri Nyanabo Be piribia.” 24Ini piki mume, miese ini mama okuku anikanika mama ayamburama elesika se agba miebia bara, Nyanabo Be oloko mi bi bara bu.
25 Anisiki mi bu Jerusalem bie anga gbori owubo omi-e, Simion ini nwose chin bo. Ori ani karakara piki Tamuno dikibalafa bo-e, piki Izrel mi be duaboroma nwo koru sime bo-e. Fiafia Teme Be ori na omi-e, 26se duko kuroma o pirime na, Nyanabo Be bereni ini piri Mesaya Be o nwo ori ka sime ogbo o fi eke 27Tamuno Teme Be dagbukukuma bu Simion be Oputekewari mi bie so mume, se o yiapu ma toku be, ani Jizos Be se Oputekewari mi bie so mun siki, ani Oloko mi bi firi obu nwo nwengia erechi, 28Simion be toku be deki o bara kongo gbana se miebaka se Tamuno be beme:
29 “Nyanabo, mioku i bereniye mi i now miesam,
    firinwengibo be weriso o deinma bu so.
30 Ari i torumgbolu ma se iya duaboroma mi orisam,
31 I tomoni mamgba torukubu bu karakarama sa ye mi:
32 I ton ye mi diebelema Jinseapu ma piribia enekubu mi,
    piki boma okibo iya tomoni Izrel-apu ma piribia ye mi.”
33 Simion be toku be bu duko aye ma dawu be na nyongoro ma na bugbiripumame. 34Simion be ini belema se nwose Meri, nyongoro ma beme, “Tamuno Be toku be seleme fan a duaboroma na nwose Izrel mi bie ton-apu piribia erechi. Tamuno bara bo elekima o nwosobia, ton-apu ani gose okwein bu ori na tuburubia, 35se ani bara bu inia boi-a koroma ma nwo diebelemabia. Se kururu, obu okolagiji bara, se i kubiemgbolu temi kanbia.”
36 Gbori ibioku olomusa ikiankoro eremenibo omi-e, debo fisabo, ari ere ani Anna, Fanuel Asha fur obo be baro-e. Sonome-e kura kenge ani a se owubo sime ye-e. 37Se mioku a kura inein-asi na inein-a kura nwo lasam. Tamuno Opukekewari mi ngisi ari ani koroma sosoke din na enekaka na bu, buruse bubana na teke nab u ari omie-. 38 Ai gbori awa mi bu a bo la se miebaka se Tamuno Be beme, se toku be gbolomaye nwo duko Tamuno Be Jerusalem mi pekere pakuma bobia nwobe ye mi koruari apu mamgba nwo pirime.
Vinpiki Nazaret Mun Mi
39 Nyanabo Be oloko mi bi bara mi ini nwo mie so siki, Josef be na Meri ma na ini vinpiki so Nazaret inia ama mi mume, ani Galili se mi bie. 40Toku be seni piki bo kuro bo some nemi o bie beinme, Tamuno belemama piki ori na simeme.
Kala Owu Toku Jizos Be Tamuno Oputekewari Bie Omi-e
41 Kura goyegoye Jizos Be yiapu ma Sababoro Alali mi gose Jerusalem mumume. 42Jizos Be bo oyima kura finji nwo lasiki,





Jerusalem Ama mi 
ini miemie bara bu ini alali mi mume. 43Alali ene ma boro siki, ini vinpiki so wari mume, okuma toku be ani Jizos Be, Jerusalem bie o simeme, o yiapu ma min mi ini nemike. 44Ini nwo chinme na o tomonikpo mi bie omi-e, ani ini bebe ene mi mgba se nwebgima boro se saki o doki ye-e ini na pakuma apu ma na inia ikia-apu  ma na bie. 45Ini ori orike, ani ini vinpiki o dokima so Jerusalem mun ye-e. 46Tere-a din karama ene bu, ini Oputekewari mi bie ori orime, Ju yedieapu ma na kponji sime se ini poki bere se ini gbelabe. 47O weri nemi se ye pekere ari bara mi ani ijira se ani naa apu mamgba bu sarame. 48O yiapu ma inia bugbiripume ini ori ori siki, se nyongoro ma nwose o beme, “Inia, nde i gose mi bara se wa mieye? I dabe na iri na balafama bara nwose bubalabala nyanasam, pa niese bukuroma i doki bobia erechi.”
49 Ori ini pekereme, “O che gose i doki be? Ari i Da Be wari bie simebia oku o nemika?” 50Okuma o se ini pekere ye mi ini kainboke.
51Ani Jizos Be ini na vinpiki so Nazaret mun ye-e, se bipi poki bu ini na angame. Nyongoro ma maa aye mamgba nwo se a kubiemgbolu bie kokome. 52Se Jizos Be senime, oju bun a piki nemi bu na, Tamuno Be na piki tomoni ma na o tarime.
Jon Mengisara Bo Be Tamuno Bere Duko Mi
|3
 Sedalo Taibirios be bereton jie-a kura karama kura mi bu Pontios Pailet be Judia bu govina so siki, Herod be Galili bie bereton-ari siki, se numbireowu Filip be Ituria na piki Trakonitis na be irima bu bereton-ari siki, Laisanias be Abilini bie bereton-abe, 2se Anas be na Kayafas be na agbamie tibini nwose siki. Ani siki mi bu mi Tamuno okwein mi bo Jon, Zakaraya toku be la ye-e, piriele mi bie. 3Ani Jon be bebe Jodan mi be iri mamgba nwo mun kelema, Tamuno bere duko se nwo beabe, “Omine ominea si ma bu vinpiki, se mengisara, se Tamuno Be ominea si ma bu barasin o piribia oku,” 4Ikiankoro Aizaya be diri bie ani gieinsa bara mi:
“Gboribo eleogbo olokuabe:
‘O Nyanabo Be ateli mi karakarama o piri;
 o nwengiborobia gbukuku ateli o nwo mie o piri;!
5 Gbisiri-gbisiri anyo ma o nwo mie karakarama,
   chingi ma na tundu mamgba na o nwo mie karakarama,
   pikima pikima ateli ma o nwo mie gbukukuma,
   Kpuluku kpuluku kala ateli ma mie ari moni moni.
6 Tomoni mamgba Tamuno duaboroma mi oribia!”
7 Ton-a tomonikpo paka Jon be damabome o mengi se ini sarabia erechi. O nwose ini Tamuno igani mi bie pokosobia-e? 8Omine ominea si ma bu vinpikisam nwo mie. Se saki ominea ogboku nwobe ma na Ebraham be minea biejudabo-e. A duko o piriabe na Tamuno Be ori ineda maa dupari ma oki se ari seni Ebraham be bu pakabo furo apu now miebia! 9Apala mi ani bukarakaramasam kuro bu; eje ma pele gbinbia erechi, ibi mgbolu chuaka chin goyegoye ini ani pele koroma se ani seni fini bie gbin chuabia.”
10 Tomoni ma o gbelame, “Ani okuma cheye wa nwo mie be?”
11 O pekereme, “Mama buchuaye nyanabo goyegoye gboriye nwose ngisi nyanaka bo be piri fiye nyana bo goyegoye ani se jin apu na dia.”
12 Amaocho apu ma be dapu o damabome o mengi se ini sarabia erechi, se ini o gbelame, “Yediebo, cheye mine wa nwo mie be?”
13 O nwose ini beme, “Oloko mi duko bara nengima ye o nwo ocho ma.”
14 Da owuni piki o gbelame, “Mine kwani? Cheye wa nwo mie be?
O nwose ini beme, “O kuro bara se gboribo so bara igbiki poko okima, piki tomonibo miekaye se inibo punumama. Ominea gbeinye omine na deinkoro.”
15 Tomoni saki toru se miebia ye dikime, se anibe bugbiripu bu koromabe nwofa Jon be ori boro Mesaya Be etubo. 16Ani Jon be nwose inimgba be ye-e, “Iri mengi mi a se mengi se o sara ye-e, okuma opuso i nengi gboribo boabe, oria akpaka diki fima soni I gbeinke. Ori Fiafia Teme Be na fini na mi o se mengi seni o sarabia ye-e. 17Oria yesele yes ori na omie-e, o se oria ipiamgba mgbolu ma selebia ye, se ibi mgbolu ma se oria fiya koko nyo bu weribia okuma osirosirobama o nwose ngisi binbinka fini bie chua dokimabia.”
18 Ton-a kirikiri book Jon be nwose Ibi Bere mi nwo duko tomoni ma pirime. 19Okuma Jon be Herod be diki iganime aniatibi o Herodias ma now oki simeme, numbireowu Filip tama, o piki ton-a simiemieaye nwo mieme. 20Anisiki Herod be piki sitein ye nwo mieme, Jon be nwose ikoli bie bie chume.
Jizos Be Mengisara Mi
21 Nweni mamgba mengisara so siki, Jizos Be soni o mengisarame. O teke sime ari ogbo, so mi finjime, 22se Fiatia Teme Be bo oria ogono gbaname, okuku bara bu. Se puko sobie weri bome, “Iri iya yela toku-e. Ari I diki biabeleme.”
Jizos Be Biejuadapu Ma
23 Jizos Be oria firi nwo saki saki o kura soi pembe ye nwo lasam. Tamuno ma nwo chinme na ori Josef toku-e, Heli ya be, 24Matat ya be, Livai ya be, Melki ya be, Jani ya be, Josef ya be, 25Matatayas ya be, Emos ya be, Nahum ya be, Esli ya be, Nagai ya be, 26 Mat ya be, Matatayas ya be, Semein ya be, Josek ya be, Joda ya be, 27Joanan ya be, Resa ya be, Zerubabel ya be, Sitiel ya be, Neri ya be, 28Melki ya be, Adi ya be, Kosam ya be, Elmedam ya be, Er ya be, 29Joswa ya be, Elieza ya be, Jorim ya be, Matat ya be, Livai ya be, 30Simion ya be, Juda ya be, Josef ya be, Jonam ya be, Eliakim ya be. 31Melia ya be, Mena ya be, Matata ya be, Matata ya be, Netan ya be, Devid ya be, 32Jesi ya be, Obed ya be, Boaz ya be, Salmon ya be, Nason ya be, 33Aminadab ya be, Admin ya be, Ani ya be, Hezron ya be, Perez ya be, Juda ya be, 34Jekob ya be, Aizik ya be, Ebraham ya be, Tira ya be, Neho ya be, 35Serog ya be, Riu ya be, Peleg ya be, Eba ya be, Shela ya be, 36Kenan ya be, Afazad ya be, Shem ya be, Noa ya be, Lemek ya be, 37Mtusila ya be, Enok ya be, Jered ya be, Mehalalie ya be, Kenan ya be, 38Enos ya be, Set ya be, Adam ya be, Tamuno ya be.
Jizos Be La Telima Mi
|4
 Jizos Be Fiafia Teme Be na bein se Jodan bu vinpiki bome, se Teme be o boroma piriele mi mume, 2Oru be o telima nyo mi, din-a mesi na gbasi ye bu. Anisiki mi mgba o yefike ani gose ani bo boro siki buru o tarime.
3 Oru be nwose o beme, “Iri Tamuno toku-e bebe ton mi dupari mi piri ani piki fituru so.”
4 Jizos Be pekereme, “Fiafia Diri mi nwo beme, ‘Tomoni bo ineda fiya kenge bu weri dumo-eke?’ ”
5 Anisiki Oru be ori oki se boka siki bu bebe tomonikiri sime amanyanakiri mamgba se o dieme. 6“A maa kuro mamgba nwose i piribia piki maa ngo mamgba na, “Oru be nwose o beme. “Ini ari mgba sabama i bara chuasam a piki ineda ani se i bubelebo belebo nwo piribia. 7Maa mamgba iya ye-e, i nemikase i toroko kpereki i tekeme bebe.”
8 Jizos Be pekereme, “Fiafia Diri mi nwo beme, ‘Kpereki I nyana Tamuno Be teke, piki firinwengi ori kenge piri!’ ”
9 Anisiki Oru be ori oki Jerusalem mume se ori oki Oputekewari mi ogono geletein nyo chiemame, se nwose o beme, “Iri Tamuno Toku-e bebe, mi anga weri dosi koro. 10Aniatibi fiafia diri mi nwo beme, Tamuno Be o ton oria enjelapu ma piribi, ini bereni eke ye ibuo la. 11Ani piki nwo beme, ‘Ini inia bara ma se ikainbi, miese dupari ma ye se i buo ma lama eka bara.’ ”
12 Se Jizos Be o pekereme, “Fiafia diri mi nwo beme, ‘Iri i Nyan Tamuno Be dadikima.’ ”
13 Oru be book goyegoye bu Jizos Be telima so siki o kala siki nwose werisome.
Jizos Be Galili Bie Oria Firi now Sakime
14 Anisiki Jizos Be vinpiki Galili mume, se Tamuno Teme Be kuro mi ori na omi-e. O gboloma bere mi wasama aninyo mi mgba kelemame. 15Ori inia teke wari ma bie yedieme se tomoni maa mgba o tokonime.
Nazaret Bie Ini Jizos Be Sikime
16 Anisiki Jizos Be Nazaret mume, ini o dikidiki pakumabo nyo mi, se Inyosara Ene bu o miemie bara bu o teke wari mi mume. O sise chieme Fiafia Diri mi kienbia erechi 17se ini ikiankoro Aizaya diri mi nwose o bra chuame. Se o fangaladiri mi finjime, se ini min mi giein nyo mi finjime,
18”Nyanabo Be Teme Be i ogono gbaname,
     aniati ori i selesam, Ibi Bere mi duko igwein apu piribia
           ye gose.
    Ori i se firimame ari ngeri tibi nyana nwo duko pakuma
           Kun bara bu sime apu piribia bara, torumgbolu finji nwo
      duko torumgbolupun apu piribia bara,
     ini punda apu miese ini inia bubarasinbia bara,
19 se piki Nyanabo Be oria tomoni ma duaboroma bia kura mi
     nwo dukopakuma.”
20 Jizos Be fangaladiri mi iko, se ani se nyo koru ari bo be piri, se kponji simeme. Tekewari mi bie sime apu mamgba inia torumgbolu ma nwose obu gbaname, 21o saki okwein ini pirime, “Fiafia diri mi bie mi pekere mi ani bo mimgba kokomaye sosam ini ani go se o naasa bara bu.”
22 Ani inimgba bu okorome, o kon ibiokwein ma piki inia bugbiripumame. Ini nwo beme, “Be Josef ya be orika?
23 O nwose ini beme, “A nemi kpainmame na o mi kabo mi nwo kon I piribia, ‘Biribo, ibu gwo.’ O piki nwose i bebia mianga iya ama mi bie, ini duko wa piri kapaniom bie, mieme nwobe aye ma, nwo mie,” 24 Jizos Be piki nwo beme, “A duko o piriabe na, ikiankorobo be ini o paka ama bie ibioku se ori o kikike. 25Omine I poki: kokomaye-e na ton-a deapu fi eremeni Izrel bie simeme Ilaija siki mi bu,  ene tere-a kura na pekere na se koroka siki, opu buruba sime bebe ama mi kelema siki mi. 26Ani soni ini Ilaija be se Izrel bie firima gboribo soni ofori-e, okuma Zarefat Saidon pekere sime ama mi bie sime debo fisa eremenibo ma kenge-e. 27Ton-a bukan-obi kon apu piki Izrel bie simeme, ikiankoro Ilaisha siki mi bu ani-e be soni inia bie ini gwo gboribo soni ofori-e, Neaman, Siria bo be sikima.”
28 Tekewari mi bie sime apu mamgba mi naa siki, ani ini iganimame. 29Ini sise ama mi bie Jizos Be nwo fonopakumame, se o se ini inia ama mi nama chingi mi ogono mume. O suma tuma nyo mi bie gbinbia erechi, 30 okuma o tomonikpo mi bie tolu boro se nwengi some.
Siteme Bie Sime Gbori Owubo
31 Anisiki Jizos Be Kapaniom nwo mume, Galili bie sime gbori ama, ori Inyosara ene bu ye se tomoni ma die nyo mi. 32O weri ye se ini die bara mi ani ijira se inimgba bu sarame, aniatibi kuronyanabo bara o nwose okweinme. 33Tekewari mi bie siteme bie sime gbori owubo omi-e, o gele puko nwose kuroma oloku pakumame, 34”Yia! Che miegboloma wa iri na nwo nyana, Jizos Nazaret bo? i bo wa fama-e bo? Ari i simeoku nemine: Iri Tamuno Be oria fiafia firiwengi Tombo Be-e!”
35 Jizos Be ton teme be pirime, “I bipi gbein, se tomonibo be bie pakabo!” Siteme be tomonibo be suma inia toroko gbin koromame, se gbori ye soni se o lama ka bu o bie pakabome.
36 Inimgba bugbiripume, se nwose jinbo-jinbo beme, “Maa nde-nde sime okwein? Kuro na inyo na nyana se bereton siteme ma piri, se ari pakabome!” 37Se Jizos Be gbolom bere mi wasamame ani pekere mi mgba.
Jizos Be Ton-a Apu Gwome
38 Jizos Be tekewari mi koromaso se Saimon be wari mume. Owoi-akom Saimon fuaro ma olo wrabe, se ini ari na gbolomaye nwo duko Jizos Be pirime, 39O mun aria monoye anga chie simeme, se bereton owoi-akom mi pirime. Owoi-akom mi a bubarasinme, anikirikiri a sise se firinwengi ini pirime.
40 Irua mi so siki, inia ikiapu obi torukirikiri bu sime apu mamgba okibo Jizos Be pirime Be pirime ori o bara ma se inia bu bobo ogono gbana se inimgba gwome. 41Siteme ma, soni ton-apu bie pakasome, oloku se nwo beabe, “Iri Tamuno Toku Be-e!”
Jizos Be bereton ari pirime se piki berenike ari okwein, aniatibi ari nemime na ori ani Mesaya Be-e.
Jizos Be Tekewari ma Bie Tamuno Bere dukome
42 Eneba siki Jizos Be ama mi koromaso se sikima gbori gboin nyo nwo mume. Tamuni ma saki o doki simeme, se ini ori ori siki ini bari bike o so. 43Okuma o nwose ini beme, “A Tamuno Amanyanakiri mi be Ibi Bere mi nwo dukobia isi ama ma bie soni, aniatibi ani Tamuno Be i firima na a mie nwobe oku-e.”
44 Se Judia se mi bie sime tekewari ma bie mgba, o Tamuno bere mi duko kelemame.

Jizos Be Tatari Obudukoapu Ma Chinme
|5 
Gbori ene Jizos Be Genesaret Dapa mi aka bu chie simeme, tomoni ma punuma o damabome, Tamuno okwein mi naabia erechi. 2Ini dokubo oku bipi soma mama aru ma o nwo orime, koni ma aria bie koro se inia igbo ma sikiriabe. 3Jizos Be aru ma bu gboriye bukulome ani Saimon ye mi-e, se o bara bime na o kele anga siki bu ani suma sikima-e. Jizos Be aru mi bia kponji sime se ye se tomonikpo mi dieme.
4 ori okwein so siki, o nwose Saimon be beme, “Aru mi iderima dapa mi be gbun nyo mi mun, se iri na iya aruapu ma na ominea igbo ma koroma se inji kun.”
5 Saimon be pekereme, “Yediebo, wa kuroma bebe din mi mgba firinwengime, se gboriye soni wa kunke. Okuma i nemikase oko beme bebe, ari igbo ma koromaba.” 6Ini igbo ma koromame, se ini kun inji ma baka so-okuma inia igbo ma kan-e tonme. 7Ani ini bara se ini na agbama apu ma ofonguma ye-e, bo barachua ini piribia erechi. Ini bo se mama aru ma nwose inji ma sein beinmame, arimgba gedegede so-okuma, kalaye konme ini bilesam. 8Saimon Pita be paka ye mi ori siki, ori obuo ikpukuma se Jizos Be toroko kperekime se nwo beme, “I bu weri sikima, Nyanabo! Aniatibi Iri, si bo-e!”
9 Ini kun injima baka la bara mi gose ori na sime apu mamgba bugbiripume. 10Ani gbori bara mi ani piki nwose Saimon be na oria aruapu ma nab u simeme, ani Jems be na Jon be na, Zebidi awo ma. Jizos be nwose Saimon be beme, “Balafa ma mioku oki toroko mun i saki nweni kunma borobia.”
11 Ini aru ma doku mun poku bie soma, yegoyegoye bubarasin, se Jizos Be dukome.
Jizos Be gbori Owubo Gwome
12 Gbori siki Jizos Be gbori ama bie simeme, anianga bukan-obi bu mgba bein gbori owubo omi-e, O Jizos Be ori siki, ori o buo chuku biki koro se o tekeme, “Senibo i bubelebia okuma, i ineda i mie fiafiamabia!”
13 Jizos Be bara suma mun o lamame. O pekere se nwo beme, “A kokoma bime, ye i fiafia!” Ani kirikiri bukan-obi mi owubo be bu some. 14Jizos Be nwose o beme, “Min mi duko gboribo soni piri ma, okuma dada agbamiebo be damamum se ori i simeoku ori anisiki Mozizi be ton koroma agba mi mie, se diepakuma bebo bebo piri na i fiafiasam.”
15 Okuma Jizos Be bu bere mi ini nwo duko wasama teinme, se ton-a tomonikpo o damabome o pokibia erechi, o piki inia obi ma gwobia erechi. 16Okuma o so gboin-a nyo nwo mume, se aninyo tekeme.
Jizos Be Oju Mgba Fisa Owubo Gwome
17 Gbori ene Jizos Be yedieari siki, da Farisiapu na Oloko dieapu na aninyo simeme, Galili na Judia na bie sime ama kirikiri bu bo apu na, piki Jerusalem bie bo apu na. Nyanabo Be kuro mi Jizos Be na omi-e obi gwo gose. 18 Da owuapu oju mgba fisa owubo nwo pura bome, monoye ogono bu ini bukuroma ori oki wari mi bie so mun Jizos Be toroko koromabia bara now dokime.
19Tomonikpo mi gose ini ineda acho nyana se somunke ini mieoku-mieoku soni. Ani ini o pura iwo wari ochu mi ogono man ye-e, se ochu mi ogono embe finji pakumame, se oria monoye ogono weri o sin tomoni ma ogboku Jizos Be toroko koromame. 20 Jizos Be inia bereni mi baka la oku mi nwo ori siki, o nwose owubo be beme, “Iya sima bu ini barasin i pirisam, i niko.”
21 Oloko dieapu ma na Farisiapu ma na saki bipi se ini bu fiemame, “Be boro tubo se mi bara mi nwose Tamuno Be fiesima-au! Tamuno Be kenge mi ineda sibubarasin tomonibo piribia ye-e!”
22 Jizoss Be inia koroma ma nemime, se nwo seni ini beme, “Nde o gose nwo sime-a ye koroma ye? 23Iya sima ini barasin i pirisam, nwo be mi sarasara tein muno, anikanika, ‘Sise se nwengi nwo be mi sarasara tein’? 24Aniokuma a mie se o diebia na Tombo Toku Be o kuro nyaname tomonikiri, si bubarasin nweni piri.” Ani o nwose oju mgba fisa bo be be ye-es, “A nwose i beme, sise, iya monoye deki, se so wari mun!”
25 Ani kirikiri tomonibo be inimgba toroko bu sise o se mono sime monoye mi deki, se Tamuno Be tokonima wari mume. 26Ani gbotubara inimgba bugbiripumame! Balafa inia bie so so-okuma, ini tokoni se Tamuno Be piri se nwo beme, “Maa boro nde-nde oku sime bugbiripumaye wa nwo ori-au mimgba!”
Jizos Be Livai Be Chinme
27 Min mi boro siki Jizos Be pakaso mun gbori ama ocho boo rime, Livai now chin bo, oria firinwengi-wari bie kponji sime warabe. Jizos Be nwose o beme, “I duko.” 28Livai be sise, yegoyegoye bu barasin, se o dukome.
29 Se Livai be Jizos Be gose ora wari bie opu alali koromame, aninyo ton-a amaochoapu na jin apu na sebul mi bu simeme. 30Da Farisiapu na Oloko dieapu na ani inia ogbo ma, bere se Jizos Be obudukoapu ma gbelame, “Nde o gose amochoapu ma na ini depakumapu ma na yefi se piki bu gbolomari ye?” Ini nwose ini gbelame.
31 Jizos Be pekereme, “Obi ka apu biribo bupalimake, okuma obi apu kenge-e. 32A bo karakara apu ma chin-e boke na sib u ini vinpiki, okuma ini depakumasa apu ma-e.”
Buruse Bubama gbolomaye
33 Dapu nwose Jizos Be beme, “Jon obudujoapu ma, ini saramasarama buruse bubama teke konkonme, Farisiapu ma obudukoapu ma soni piki ani bara mi miemieme okuma iya obudukoapu ma yefi piki bubume.”
34 Jizos Be pekereme, “O koromo bara omine ineda miese ereya nyo sime igoniapu yefi ka bu sime be ereyabo be ini na simeari ogbo? Ye miemie bara bu oko eke! 35Okuma ene mi bobia, ini inia ogboku ereyabo be nwo oki sobia siki, anisiki mi ini burusebubama bia ye-e.”
36 Jizos be piki min kabo mi kon ini pirime: “Gbori bo so ofori-e iwo buchuaye bu yekansin, se ani seni olomu buchuaye selebia bo. O nemikase oko mieme bebe, ori iwo buchuaye mi bu yekansinbia, se iwo pekere mi na olomuye mi na kura eke. 37Piki iwo iru se olomusa nama-apura ololo bie chuabia gboribo soni ofori-e. Ori oko mieme bebe iwo iru mi olomusa nama-apura ololoma kanbia, iru mi osun fabia, nama apura ololoma piki papa igweinbia. 38Okuma iwo iru mi nwose iwo nama apura ololo bie chua gbeime! 39 Iwo iru nwo dokibia gboribo soni ofori-e inibo olomu iru nwo bu so siki. ‘Olomu ye mi ibi teinme’, o nwo bebia.”
Inyosara Ene Mi gboloma Bere Mi
|6
 Jizos Be Inyosara Ene bu nwengi ipiamgba ozu bie tolu borome. Ani oria obudukoapu ma saki ipiamgba ma nwo kain ye-e, ari pisi se mgbolu ma fime. 2Farisiapu ma be dapu gbelame, “Nde o gose minea Oloko mi be na mie ma nwo be ye nwo mieari ye Inyosara Ene bu?”
3 Jizos Be ini pekereme, “Devid be mie ye mi ma o goka, buru ori na, ori na nwengiapu ma na tari siki? 4 O Tamuno wari mi bie somume, ini se agbamie Tamuno Be piri fituru o nwo okime, ani fi, piki ani seni oria tomoni ma pirime. Ani soni ani minea Oloko mi na kurake na bebo bebo ani fi agbamieapu ma sikima okuma.”
5 Se Jizos Be dukopeleme, “Tombo Toku Be ori mi Inyosara Ene mi nyana bo be-e.”
Gbori Bara Fibo Be
6 Jin Inyosara Ene bu Jizos Be mun gbori tekewari yedieme. Gbori owubo aninyo omi-e, oria amabara mi fime. 7Oloko dieapu ma be dapu na Farisapu ma be dapu na yeduko Jizos Be ogono gbana na o mieirimasam nwo bebia ye dokime, ani ini kpekima sime ibioku se ori enye ye-e, nwofa o nweni bo be gwobia etubo Inyosara Ene mi bu. 8Okuma Jizos inia koroma ma nwo nemime, se nwose bara fib o be beme, “Sise se bo i toroko chie sime.” Nweni bo be sise se anianga chieme. 9Ani siki Jizos Be nwose ini beme, “Ari o gbelabe: Inyosara Ene min bu wa che mie, minea Oloko mi nwo bereni wa piri? Barachua muno se ye se nweni lama? Tomonibo dumo dua muno, se ani fama?” 10Ori inimgba nwo diki kelemame; ani siki nweni bo be beme, “I bara isun pakuma.” Ori oko mieme, se o bara mi pikina ibime.
11 Okuma igani inia bie so beinme se ini inia ogboku okweinmame, ini se Jizos Be miebia ye.
Jizos Be Oyima Okunwengiapu Finji Ma Seleme
12 Anisiki mi bu Jizos Be iwo chingi ogono mun teke-e mume, se aninyo bebe din mi mgba nwose sime Tamuno Be tekeme. 13Ene mi ba siki ori oria obudukoapuma chin se inia bie oyimapu finji now seleme, ori okunwengiapu nwose chin apu ma: 14Saimon, o pikina Pita nwose chin bo be numbireowu Andru be na, Jems be n Jon be na, Filip be na Batolomiu be na, 15Matio be na Tomas be na, Jems Alfios ya be, piki Saimon be na, ini ama taribo nwose chin bo be, 16Judas, Jems ya be na piki Judas Iskariot be na, ani ibafibo be.
Jizos Be Ye Se Nweni Die Piki Obi Gwome
17 Jizos Be chingi mi ogono oria okunwengiapu ma na korobo siki, pesi kiri bu oria ton-a obudukoapu ma na ori na chie simeme. Opuma baka tomoniko aninyo simeme, Judia bie na, Jerusalem bie na, Tayo na Saidon na toru-a kongo opuama ma bu weribo apu na 18ini o damabome, o poki na piki inia obi ma na gwobia erechi. Sitema bufuka se piri sime apu ma soni piki bome, se ori ini gwome. 19Tomoni mamgba bukuroma bara se o lama dokime, aniatibi kuro obu pakapaka bo inimgba gwoabe.
Biebele Na Ngiri Na
20 Jizos Be oria obudukoapu ma diki se nwo beme,
    “Biebele sime omine igwein-apu ma piri;
    Tamuno amanyanakiri mi ominea ye-e!
21 “Biebele sime omine mioku buru pukotariari apu ma piri;
   ominea bulo beinbia!
  “Biebele sime omine mioku owuari apu ma piri; o oderibia!
22 “Biebele sime o piri tomoni taraka se o werimabia, piki o sikibia siki, piki o wolobia siki, piki omine siapu-e nwose o chinbia siki, Tombo Toku Be tobi gose! 23O biebele ani mi miebia siki, o biebele bu seki, aniatibi ini sobie opu gbeinye se koroma o piri warabe. Aniatibi inia biejuadapu ma ani gbori bara mi nwose ikiankoroapu ma mieme.
24 “Okuma ani balafamaye so omine mioku ngo kon apu ma
             Piri oku diki;
      omine ominea sarasara dein dumo mi nyanasam!
25 “Ani balafamaye so o piri oku diki omine mioku fi bulo
          beinma apu ma
      buru o taribia!
     “Ani balafamaye so o piri oku diki omine mioku deriari
            apu ma;
      o kururu pikis owubia!
26 “Ani balafamaye so o piri oku diki tomoni mamgba obu ibiye dukoari siki, aniatibi ini biejuadapu ma iruo ikiankoroapu ma bu ari gbori aye ma nwo dukome.
Nyana Tarakapu Piribia Belema
27 “Okuma a duko omine i naa-ari ma piriabe: Omine omine na tarakapu ma belema, ibi se tarak se o werima apu ma mie 28nwo o wori apu ma omine ini belema, piki teke o mie sima apu ma piri. 29Tomonibo gbori amgba bu i burome bebe, ye inibo piki isi amgba mi soni buro tomonibo iya ogono gbana buchuaye mi sin okime bebe, ye o piki bie chua buchuaye mi so sin oki. 30I bara yebi bo goyegoye se inibo piri, se tomonibo piki i nyana ye nwo okime bebe, bari ani gbela ma. 31 Jin-apu mie i piri now bi bara mi iri soni nwo mie jin-apu piri.
32 “I belema apu henge i nwo belema okuma, nde i gose belema nwo nyanabia ye? Simieapu ma soni ini ini belema apu ma nwo belemame! 33I nemikase ibi se i mie apu kenmge ibi se nwo mie okuma, nde i gose belema nyanabia ye? Simieapu ma soni ani ini miemie oku-e! 34I piki toruse diki na ineda ye se i gbeinbia apu ma kenge i ye se nwo bolo okuma, i che gose belema nyana be? Simieapu ma soni ini koko ye se inia juo simieapu ma bolo bolo, ini igbiki tibi mi nyanabobia erechi! 35En-en! Iri na tarakapu ma belema, se ibi se ini mie ye se nweni bolo bari ani se bieton ma, omine opu gbeinye nyanabia, piki Geletein Tamuno Be awo nwo sobia. Aniatibi ori ibi se miebaka be dinka apu ma na piki sitibi nyana apu ma na miemieme. 36O dikibugerere nyana, ominea Da be dikibugerere nyana bara mi.
Berekon Jin-apu Piri
37 “Berekon jin-apu piri ma, Tamuno Be piki berekon i piri eke, bresi pele jin-apu piri ma, Tamuno Be o piki beresi pele i piri eke, sibubarasin jin-apu piri, Tamuno Be piki sibubarasin i piribia. 38Ye se die jin-apu piri, Tamuno Be piki ye se die i piribia. Ini jokuma, ton bein wa, punu chua, jike gboloma, se ineda bara nwose bielokoko bu okibo ikubu sarabia. i se yeton jin-apu piri ye ani Tamuno Be piki se ton i piribia ye-e.”
39 Se Jizos Be mi kabo mi kon ini pirime: “Torumgbolu punbo ineda ateli se jin torumgbolu punbo die eke o nemikase oko mieme beb, inimgba sokoro ololo bie sobia. 40Yedawoaribo opu sotein ye se o diearibo nengike; okuma yedawoaribo goyegoye o dawo sosam nwo bebe o ye se o die bo be simeoku simebia.
41 “Nde i gose i mbire be torumgbolu bie sime fun ori, se i torumgbolu bie sime chin-ikiba mi se yechin ka ye? 42Nde i ineda, nwose i mbire be bebia oku, ‘Sisi, i mbire, ye ari i torumgbolu bie ani fun mi sin, ‘okuma i torumgbolu bie sime chin-ikiba mi i orike? Iri opekelepepe tomonibobo! Tatari i torumgbolu bie sime chin-ikiba mi sin anisiki mi I ibioku ineda I mbire be torumgbolu bie sime fun mi ori se ani sinbia ye-e.
Chin Na Ania Mgbolu Na
43 “Ibi chin si mgbolu chua eke ani si chin piki ibi mgbolu chua eka oku-e. 44Chin goyegoye ani chua mgbolu bu ini weri ani lekirime I ineda iga piri bie fig chin mgbolu kain-eke, anikanika oju daka-dakama chi sime piri bie grape chinmgbolu kain-eke. 45Ibi bo be o kubiemgbolu sime ibi ngo bu weri ibi ye pakumabome sib o be piki o kubiemgbolu sime sin go ma bu weri siye pakuma bome. Aniatibi bipi mi kubiemgbolu mi bie bein-aye ma min ani okwein pakumaye-e.”
Wari Nama Mama Apu Ma
46 “Nde o gose, ‘Nyanabo, Nyanabo,’ nwose i chin se A duko piriari ye mieka ye? 47I damabo se iya okwein ma poki, se ari dukoye mie bo goyegoye o kikaye a nwose o diebia. 48Wari nama-a siki kiri souk gbunma, se iku ogono chuku tere dupari namabo simeoku o nwo simeme, Opu meni seribo bein se ani baku wari mi bu sarame, okiuma ani ineda ani jikeke, aniatibi ini ibioku se ani namame. 49Okuma iya okwein ma naa se ari dukoye mieka bo be, papa kiri ogono wari nama bo simeoko o nwo simeme chuku tere dupari oforika bara bu opu mengi seribo ani wari mi la siki, ani kirkiri, ani balafama bara se biki sara oku diki!”
Jizos Be Rom Owunitibinibo Be Firinwengibo Gwome
|7 
Jizos Be maa okwein ma kon tomoni ma piriso siki, o so Kapaniom mume. 2Aninyo gbori Rom owunitibinibo obu yela firinwengibo nwo nyaname be bo be obi se fi-e ton-abe. 3Be owunitibinibo be Jizos Be gbolomaye nwo naa siki, o Juapu ma bud a seniapu firimame, mum o chin se o bo oria firinwengi bo be now gwebia bara. 4Ini Jizos Be damabo se ibioku se o tekeme, “Be bo be kokoma ye bu i bara barachua bime.  5O minea tomoni ma belemame, ori mi bara na minea tekewari mi nwo nama wa piri ye-e.”
6 Ani Jizos Be ini na mun ye-e. O wari na ma sasaka simeogbo owunitibinibo be oria ikiapu firimame na ini duko o piri, “Senibo ibufukama ma. Iri iya wari bo mi i gbeinke, 7Bara na i damabo mi i gbeinme nwo be koroma a piki nwo nyana ibu pirike. Iri pa ton iya firinwengibo be obu ibibia. 8Iri soni, ini i se i nengi owunitibini chuku koroma bo-e, a piki i chuku bie sime owuni nyana warabe. A ton mi bo piri, ‘Mun!’ o piki mume. A ton isibo piri. ‘Bo!’ o piki bome. A piki ton iya omonibo piri, ‘Mun min mi mie!’ ori ani mieme.”
9 Jizos Be obu gbiripume o min mi naa siki o vinpiki nwose o duko sime tomonikpo mi beme, “Ma a nwo sime bereni orike, a duko o piriabe Izrel mi bie soni!”
10 Okunwengiapu ma vinpiki owunitibinibo be wari nwo mume, se oria firinwengibo be doki roime bu ibisa bo barabu.
Jizos Be Debofisa Eremenibo Owutoku Sisemame
11 Boka kala siki boro seso, Jizos Be Nein nwo chin gbori ama mume, oria obudukoapu ma nab aka tomonikpo na obu so se mume. 12O mun ama mi be onu book mi kirikiri, duein igbe pura apu suguma pakabo ori na bianmame. Fibo be nyengibo ngeri yi toku-e, debo fisa eremenibo-e, ama mi bie weri pakabo baka tomonikpo piki ari na omi-e. 13Nyanabo Be ari ori siki ori opuma a dikitibifoinme, se o nwose a beme, “Owuma.” 14Ani o nwengi saba mun bara se fibo-igbe mi lama ye-e, se ani apu ma dachieme. Jizos Be nwo beme, “Asemenibo! A nwose i beme, Sise!” 15 Fibo be sise se saki okweinme, se Jizos Be o boroma nyongoro ma pirime.
16 Balafa tomonibo goyegoye bie so beinme, se ini Tamuno Be tokonime. “Opu ikiankorobo minea ogboku pakabosam!” ini nwo beme; “Tamuno Be o bo oria tomoni ma duaboroma-e bosam!”
17 Min, Jizos Be gboloma bere mi wasama mun se mi mgba kelemame, piki ani kelema-a nyo ma na.
Jon Mengisara Bo Be Okunwengiapu Ma
18 Jon obudukoapu ma maa aye ma gbolomaye mamgba nwo duko o piri siki, ori inia bie mama apu chin obu pirime, 19se ini seni Nyanabo be firimame na ini o gbela, “Jon be bere be boabe nwo be bo be iri muno, se wa toru se jinbo diki-au?”
20 Ini bo Jizos Be la siki, ini wno beme, “Mengisara Jon be wa se firimame, i gbola, o bere be boabe nwobe bo be iri muno, se wa toru se jinbo diki-au?”
21 Ani gbori siki bi Jizos Be ton-apu nwo gwome inia obi ma bu, fin-fin obi ma na, siteme desin se piki ton-a torumgbolu pun apu na nwo gwome. 22O Jon okunwengiapu ma pekereme, “O vinpiki mun se omine orisa aye ma na, o naasa aye ma na duko Jon be piri: na torumgbolupun apu ma ineda ye orisam, ikeliapu ma ineda nwengiabe, bukan obi kon-apu ma mie fiafiamabe, beri iniki apu ma ineda ye naa-abe, fiapu ma ini fibu nwo sisema se dumomasam, piki Ibi Bere mi nwo duko igwein-apu ma piriabe. 23I bu mama kubie nyanaka apu ma nyana biebele la oku diki!”
24 Jon okunwengiapu ma so siki, Jizos be saki Jon be gbolomaye nwo duko tomonikpo mi pirime: “O paka piriele mi bie Jon be damamum siki, cheye o nwo oribia erechi o mun? Foru jikeari gbori osoin bele? 25O paka mun che diki-e mun? Loko-a bite biri bo muno? Kokomaye-e ani bara nwose ye biri se alati kon-ari apu ma, amanyana-apu-wari ma bie ini omi-e! 26O duko okom, cheye o pakamun nwo diki-e mun? Ikiankoro bo muno? Iin, kokomaye-e, a duko o piriabe na ibioku se ikiankoro bo nengi bo o nwo orime. 27Aniatibi Jon be ani fiafia diri mi bere be bo-e: ‘Be iya okunwengibo be-e, Tamunno Be nwo beme ari iya okunwengibo be se i toroko firimabia se ori ateli mi nwo finji i piribia.’ 28A duko o piriabe, “Jizos Be nwose chua okweinme, “Jon be ori opusotein ini yisa bo goyegoye nengime. Okuma Tamuno Amanyanakiri mi bie sime boka tein bo be opuso o nengime.”
29 Tomoni mamgba o name; anitein-anga amaochoapu ma so o dukoye name; ini mi bipipoki bu Tamuno Be biari karakaraye mi mie apu ma-e, Jon be piki mengi se ini sarasam. 30Okuma Farisiapu ma na Oloko dieapu ma na Tamuno Be bi na ini sime nwobe bara mi nwo sikimes, se dukuke, Jon be mengi seni ini sara.
31 “Mioku, cheye A nwo seni mi buo be apu ma nwo otoma be? Ini che kike? 32Fechiri bie sime awomeni simeoku mi ini simeoku-e. Gbori kpo bu simeapu oloku jin kpo lu simeapu pirime, ‘Wa ereya-akwa fari o pirime, okuma o seki dukuke! Wa duein dipi nime chu o pirime, okuma omine owu dukuke!’ 33Jon mengisarabo be bome, o buru se bubamame se piki iru buke, o nwo beme, ‘Siteme o bie omi-e!’ 34 Tombo Toku Be bome, se yefi piki bume, o nwo beme, ‘Be bo be diki! Ori opu fiye fib o-e piki iru bu bo-e, taksi ocho-apu na ini depakumapu na ikiabo!’ 35Ani simeoku-simeku soni, Tamuno Be nemi mi, ani kokomaye so ani bereni oki ma pirime.”
Jizos Be Saimon Farisibo Be Wari Bie Omi-e
36 Gbori Farisibo Jizos Be chinme, ori na yefibia erchi, Jizos Be oria wari mun se kponji sime yefime. 37Gbori eremenibo ani ama mi bie simeme, ari sibo-e, A name na Jizos Be Farisibo be wari yefiabe, ani ari alabasta olo ololo nwo oki bo ye-e, kunu olo bie bein warabe 38se Jizos Be obuju chie simeme, o buo chuku bu owuabe, piki aria owu mengi ma se o buo ma pisimabe. Anisiki a tibi inime nwose o buo ma gurosinme, bipi se ari nonju, se kunu olo mi se aria bu sarame. 39Jizos Be chin Farisibo be min mi ori siki, o nwose obu beme, “Be tombo be nemikase kokoma ikiankorobo okuma, mgboku bara se o lamari eremenibo ma be sime bara o nwo nemisam, mgboku a kon-ari si dumo mi o nwo nemisam!”
40 Jizos Be nwo se o pekereme, “Saimon, a duko i piribia ye a nwo nyana warabe,”
    O nwo beme, “Yediebo duko okom.”
41 Jizos Be saki nwo beme, “Mama owuapu omi-e igbiki se nweni bolo bara sa olo apu, gboribo o bara seleba endesonoasifinji sa nwo olome, isibo be seleba mesi-oyifinji sa nwo olome. 42Inia bu ineda gbein bo ofori-e, ani ori inimgba sama nwo woloma sin ye-e. Inia bu tubo o belema tein be?”
43 “A koroma bara, “Saimon be pekereme, “O bakateinye bu barasin piribo be-e.”
   Jizos Be nwo beme, “i pekere bara mi karakarame.” 44Anisiki o toru piki eremenibo ma da se nwose Saimon be beme, “Ma eremenibo ma i ari ori? Ari iya wari nwo bome, se buo sikiribia mengi i se i pirike, okuma ari a torumgbolu owu mengi ma nwose i buo ma sikirisam, se a tibi inime se ari gurosinsam. 45I i bipi nonju se i oki wari bie chuke, okuma ari ma a barasinke bipi se i buo ma nonju bu a bo siki ngisi. 46Ma i piki pulo pakuma bo se i tibi ombike, okuma a kunu olo nwo seni i buo ma sara bilemasam.
47 Ani okuma a duko i piriabe, a diepakuma opu belema mi piki diebelemasam na aria ton-a si ma bu ini barasin a pirisam. Okuma ini kalaye bu barasin piribo goyegoye piki kala belema kenge deipakumame.”
48 Anisiki Jizos Be nwo seni eremenibo ma beme, “Iya si ma bu ini barasin i pirisam.”
49 Debul ogono sime isiapu ma saki nwose inia bu ma beme, “Be bo be tubo, se si ma bubarasin nweni piri-au? ”
50 Okuma Jizos Be nwose eremenibo ma beme, “Iya bereni i duaboromasam deinma bu so.”
Jizos Be Dukonwengi Eremeni Ma
|8 
Siki bo gboribiri la siki Jizos Be so ama ma na iwoama ma na nwo muma borome, Tamuno Amanyanakira mi be Ibi Bere mi wnos duko simeme. Oyima obudukoapu finji ma ori na mume, 2da eremeni piki oko mieme siteme nyana se o gwo apu na, piki jin obi bu o gwo apu na, (Meri ma ini Magdalin se chin bo ma), a bie o sonome-a siateme nwo desin bo ma na 3Joana, Kuza, Herod berekonwari bie sime firinwengibo be tas ma na, Susana ma na, piki ton-a eremeni na, ini nyana-a ye nwose barachua Jiozs Be na oria obudukoapu ma na piri apu ma.
Yedipibo Be Kabo Mi
4 Tomoni pa gbori ama bu boromun jin ama la bu weri Jizos Be damaboabe se baka tomonikpo bo kobirima siki, Jizos Be mi kabo mi nwo kon ini pirime:
5 “Gboribo paka oria ipiamgba dipi-e mume, ori ozu mi bie dipiyemgbolu ma nwo wasamari siki, aria bu daye ateli aka bu korome, ini buo se ari nongame, se feni piki ari gbo fime. 6Aria bu daye dupari kiri korome, se dipiaye, se ma bipi toluma siki ari saminame, aniatibi kiri mi lokolokoke. 7Dipiyemgbolu ma bu daye iga ogboku korome, ari dipiaye ma na so pakame, se iga ma ari temi bame. 8Se da dipiyembolu ibi kiri bu korome, se ari senime se piki mgbolu chuame, mgbolu-a sonoasi, gbori chin gbori chin bu chuame.”
Jizos Be ania kuluma nwo beme, “Ani okuma o poki, o beri nyaname, bebe!”
Maa Kabo ma Gose Kon Ye
9 Oria obudukoapu ma o gbelame na nde mi kabo mi fieari ye, 10Jizos Be pekereme, “Se Tamuno Amanyanakiri mi be boi-a ye ma nemibia nemi mi ini se o pirisam, okuma kiri kon apu mamgba ani kabob bu-e miese ini diki se ori se ori eka bara, piki poki se kainbo eka bara.
Jizos Be Yedipibo kabo Mi Fieye Now Pufinjime
11 “Min ani kabo mi fieari ye-e: Dipiyemgbolu mi ani Tamuno okwein mi-e. 12Ateli aka bu koro-a ye ma, ani okwein mi naa, se Oru be bo inia kubiemgbolu bie okwein ma sin oki apu ma-e miese ini berenika bu duaboroma nyana eka bara. 13Dupari kiri ogono koro dipiyemgbolu ma ani okwein mi naa, se biebele seni oku mi oki apu ma-e. Okuma ani ibioku se gbisiri inia bie so mum kuno chuake; kala siki kenge ini nwose ani berenime, se biki sikimame dadiki siki mi bu. 14Iga ma ogboku koro dipiyemgbolu ma ani okwein mi naa se mi dumo mi be bubalabala na, ngo ma na, sekiri be torubekema na gbolom ini temi siki, inia chingbolu ma bari kpo se biake. 15Ibi kiri bu koro dipiyemgbolu ma, ani oku mi naa oki se ani dukoye mie apu ma-e, ini piki inema mun ini chinmgbolu chua siki lame.
Boli Chuku Sime Tonjie Mi
16 “Tojie chua se ani seni boli chuku bie gbin koroma anikanika monoye chuku koromabia bo ofori-e. Aninakaraka, ori ani seni tonjie gbanaye ogono gbanabia, miese nweni ania nia oribia bara ini so boari siki.
17 “Boi bu simeari yegoyegoye ini ani pakumabo belemabia, ini gbein koroma yegoyegoye ini piki ani dokipakumabo se enekubo bu koromabia.
18 “Anierechi, ye poki bu omine obu obi; aniatibi ye nyanasa bo goyegoye ini barima inibo piribia, okuma nayana ye ofori bo goyegoye inibo nyaname nwo be kala ye mi soni ini piki inibo bara nwo okibia.”
Jizos Nyengi Ma Na Oria Owuapu Minapu Ma Na
19 Jizos Be nyengi ma na oria owuapu minapu ma na o dama bome, okuma tomonikpo mi gose ini ineda somun o lake.
20 Gboribo nwose Jizos Be beme, “Inyengi ma na iya owuapu minapu ma na nungo anga chiesime se I ori biabe.”
21 Jizos Be nwose inimgba beme, “I nyengi ma na iya owuapu minapu ma na ani Tamuno okwein mi na se ani duko ye mie apu ma-e.”
Jizos Be Irisi Deinmame
22 Gbori ene Jizos Be oria obudukoapu ma na gbori aru nwo bukulome se nwose ini beme, “O ye wa dapa mi saba isi pekere mi mun.” An ini saki paka ye-e. 23Ini ivala chua muari siki, Jizos Be bololo monomer. Kuro foru fie Dapa mi bie korome, se mengi saki aru mi bie so bein-abe, anigose inimgba opu fa bie omi-e. 24Obudukoapu ma Jizos Be damabo se o wo sisemame, se nwo beme, “Yediebo, Yediebo! Wa faabe!”
Jizos Be sise bereton foru mi na ambua ma na irisi na pirime se ari yawuma simeme seni nyo mi opuma deinme. 25Anisiki o nwose obudukoapu mas beme, “Nde ominea bereni mi?”
    Okuma ani ijira se inia bu sarame, inia bala piki fame, se nwose jinbo-jinbo beme, “Be boro tubo? o bereton foru na ambura ma na pirime, ari piki o bipipokime!”


Jizos Be Sitemes Bie Sime Owubo Gwome
26 Jizos Be na oria obudukoapu ma na saba Garasa pakere irima nwo mume, Galili bu weri`bo dapa mi be sabamanga. 27Jizos Be kiri ogono koro chie anaga, siteme bie bu sime gbori owubo ama mi bie pakabo ori na iriamame. O papabu sin nwengi bolo siki lasam, o piki wari bie sime dukyke, duein dipi piri bie mi o siki mamgba simeari ye-e. 28O Jizos Be ori siki, o gelema olokume, o toroko biki koro, se gele puko bu owu se nwo beme, “Jizos, Gele Tein Tamuno Be Toku! I iri na che mie bi? Ari i tekeme bufuka se i piri ma!” 29O min mi nwo beme, aniatibi Jizos Be ton siteme be pirisam na ori o bie pakaso. Ton-a siki ani nwose kuroma ori olosam, ini ikolibo bara nwose o werime nwo be soni,

LUK 8
ikoli se o bara ma na o buo ma na ikasi bu, ori ikoli ma now anyinmame, se siteme be ori okimun onwuele bu koromame.

30. Jizos, Be o gbelame, Nde iya ere?”
“Iya ere siteme ogbo,” Ò now pekereme, aniatibi ton-a siateme o bie some 31. Siateme ma Jizos Be tekeme na ori ini de chukwu nyanaka olulu mu firima ma.
32. Baka oporopo-ogbo aninyo na kpeki warabe, chingi mi anga siki bu ari yefiabe. Siateme ma Jisos Be tekeme na o beremi ari piri ari mun oporopo ma bie so, se o bereni ari pirime. 33. Ani siateme ma tomonibo be bie pakabo se mun oporopo ma bie so ye-e. Bebe oporopo-ogbo mi mangi chingi mibu ideri koro mun dapa mi bie simbi fime.
34. Oporopo ma dikidiki sime apu ma paka ye mi now orime, se mangi ama mi bie na piki ozu ma bie na mun se bere mi now duko wasamame. 35 Tomoni ma pakamun paka ye mi ori-e mume. Ini Jizos Be damabo se siateme ma bie bu weri pakabo bo be orime, Jizos B buo chuku kponji sime, piki buchuaye chua warabe, toru dein bara bu ori omie-e, se inimgba balafame. 36 Ani pirime. 37 Anisiki Garasa pekere mi bu bo apu mamgba Jizos Be beme, na o so, aniatibi inia bala opuma fame. Ani Jizos Be aru mi bukulo s so ye-e. 38 Siateme ma bie bu pakaso bo be Jizos Be tekeme, “Ye ari iri na so”.
	Okuma Jizos Be nwose o firmame, 39 “Vinpiki so wari mun se Tamuno Be mie I pirisa ye mi duko”.
	Nweni bo be nwengi bebe ama mi kelema, se Jizos, Be mie o pirisa ye mi now dukoma borome.

Jairos Ba Ma Na Bara Se Jizos Be Buchuaye Lama Eremenibo Ma Na
40 Jizos Be vinpiki dapa mi bu isi pekere mi mun siki, tomonikpo mi ibi bara nwose ori okime, aniatibi inimgba o koru simeme. 41 Anisiki Jairos now chin gbori owubo bo lame, aninyo sime tekewar mi bie firenwengibo-e. Se o Jizos Be buo chuku bikikoro, se o tekeme na ori ori na oria wari mun. 42 Aniatibi oria ngeri eremenitoku, oyima kura finji lasa bo ma fiabe.
Se Jizos Be muari siki tomoni ma o gboriabe anga anga bu. 43 Inia ogboku gbori eremenibo omi-e, pulo oyima kura finji nwose si bara se bu ideriari bo a nyana ye mamgba a now fama biriapu pirisam, okuma ineda a gwo sa bo ofori-e. 44 A tomonikpo mi bie so Jizos Be amabome, oria obuji bu, se bara se oria buchuaye aka lamame, se ani kirikiri abu ideri sime pulo mi dachieme. 45 Jizos Be gbelame, “Tubo bara se I lama”.
46 Okuma Jizos Be now beme, “Nweni bara se I lamame, aniatibi ibu nemine, kuro, ibu pakaso siki.” 47 Eremenibo ma orime, na a pakasam, ani a nwengi bo ye-e, bugeregere na Jizos Be buochuku biki korome, bebo bebo torukubu bu a gose bara se o lama ye mi now duko pakumame, a bu piki ani kirikiri ibi oku mi na. 48 Jizos Be nwose a beme, “I nduba iya bereni I mie se ibu ibisam. Deinma by so.”
49 Jizos Be mini mi now dukoari siki, okunwengibo firinwengibo be wari bie weri bome, “I nduba ma a fisam,” o wno duko Jairos be pirme “bari Yediebo be bufukama ma,”
50 Okuma Jizos  be ani na siki nwose Jairos be beme, “Balafa ma, bereni kenge nwo nyana, abu piki ibibia.”
51 O bo wari mi la siki o bereni ke gboribo soni o duko somun, Pita be na Jon be na, Jems be na piki toku ma da be na nyongoro ma na sikima okuma. 52 Aniyo simebo goyegoye owu piki tibi se gbin owuabe toku ma gose. Jizos Be nwo beme, “Omine owu ma toku ma a fike, a papa monoabe”
53 Inimgba o se kpotime, aniatibi ini nemime, na a fisam. 54 Okuma Jizos Be gisapuma a bara olo, se a chin olokume, “Siseme, se Jizos Be nwose ini beme na ini ye se apiri a fi. 56 Ani a yiapu ma bugbiripumame, okuma Jizos Be nwose ini beme, nap aka ye mi ini juko gboribo soni piri ma.

Jizos be Oyima Obudukoapu Finji Ma Firima Pakumame
|9 
Jizos Be oyima obudukoapu finji ma chin gboloma se kuro na bereton na se ini pirime se siateme mamgba desin, piki obi ma gwobia erechi. 2 Ori anisiki ini firima pakumame na ini mun Tamuno Amanyanakiri bere mii duko se piki obiapu ma gwo, 3. O nwose ini beme, “O muariye mi o gboriye soni olo se chua muma: amgbara soni,, ye omgbo akpa soni, fiye soni, igbiki soni, o piki buchuaye soni gbanama muma. 4 Ini ibioku ma omine oki nyo goyegoye, omine ani gbori wari mi bie sime, okimun omine ani ama mi koroma so siki la 5 tomoni ibioku ma omine okika nyo goyegoye, omine ani ama mi nwo koromaso se ominea buo onwu ma nwo gugu sara se ani beri jineye nwoso ini piri”
6 Obudukoapu ma pakaso nwengi iwoama mamgba mume, ibi Bere mi inwo duko piki nyo goyegoye bu tomoni gwoma borome.

Herod Be Bu Balabalama Ye Mi
10 Okunwengiapu ma vinpikibo se ini miesa yegoyegoye duko Jizos Be pirime. Ori ini oki obu chua se ini sikima ngeri Betsaida now chin ama mume. 11 Tomonikpo mi ani naa siki, ini o dukome. Ori ibioku se ini pirime, se  piki gwo bi apu ma now gwome.
12 Irua mi saki tuma ari siki, oyima obudukoapu finji ma o damabo se now beme, “Tomoni ma firima ini so, se mun iwoama ma na minyo ani kelema ozu ma bie na fiye simebia nyo na monobia nyo na now doki, aniatibi mianga mii gboin nyo-e.”
13 Okuma Jizos Be now seni ini beme, “Omine bara na ini fibia ye nwose ini piri”.
Ini pekereme, “Wa bebema nyana ye ani fituru sono-a okpokpo na mama inji na-e. I bi-au wa mun fiye fe mi bebe tomonikpo mi piri?” Anianga bu owuapu oyima-ende finji na oyiasi, pembe ye omi-e.
Jizos Be nwose oria obudukoapu ma beme, “O ye tomoni ma kpo kpo bu kponji sime, mesi oyi finji gbori-kpo gbori-kpo bu.”
15 Obudukoapu ma, miese inimgba kponji sime sosiki, 16 Jizos Be fituru sono-a okpokpo ma okime, mama inji ma na, toru, deki so diki, ari gose miebaka se Tamuno Be be, ari pu, se ari seni obudukoapu ma piri, se ini ari diama tomoi ma pirime. 17 Inimgba fime, se ani ini karame, se obudukoapu ma ini fi koroma ye ma bu oyima kana finji now tan beinmame.

Pita Be Belema Jizos Be Dukopakumame
18 Gbori ene Jizos Be ngeri sime se tekeari ogbo, obudukoapu ma o damabome. Ori ini gbelame, Iri tubo-e, tomonikpo mi now be-au?”
19 Ini now pekereme, “Dapu now beme, na, iri Jon, Mengisara bo be-e, isiapu ma now beme na, iri Ilaja be-e, jin-apu-apu now beabe na iri olomu sikii be ikiankoroapu ma bu be gboribo-e pikima bo, dumo sa bo-e.”
20 O nwose ini gbelame, “Omine kwani? Iri tubo-e o now be?” Pita be pekereme, “Iri ani Tamuno Be Mesaya Be-e,”

Jizos Be Oria Torusiori Na Fi Na Bere Dukome
21 Anisiki Jizos Be juroma ton ini ipirime na min mi ini duko gboribo soni pirima. 22 O piki now beme, “Tombo, Toku Be ori opuma torusioribia, seniapu ma na, Agbamie-tibini ma na, piki Oloko dieapu ma na o sikibia. Ini o babia o piki sise se dumobia tere-a din karama ene bu.”
23 se o now seni inimgba beme, “I duko nwengi bibo omi-e bebe ye inibo minabu se biebarama, enebene-bene inibo mgbesechin deki se I duko. 24 Aniatibi inibo dumo foin-a bo omimi inibo ani famabia okuma I tibi gose inibo dumo now famabo omimi inibo ani duaboromabia. 25 Tomonibo nyanabia soye omi inibo nemikase bebe tomonikiri mi now nyanabo se inibo dumo now fama anikanika inibjo fabuso okuma? Ani buokoroma na inibo nyana soye ofori-e! 26 Tomonibo nemikase I gose piki iya dieye ma gose bugereereme bebe, ani okuma Tombo Toku Be piki inibo gose bugererbia ori oria boma na, Dabo be boma na piki fiafia enjelapu ma boma mi na bobia siki. 27 Kokomaye a now duko o piriabe, na mianga sime dapu ini fieke, okimun ini Tamuno Amanyanakiri mi now, oribia siki mi la.”

Jizos Be Dima Jin-bara Sime Mi
28 O maa ye ma duko se gbori wiki pembe ye boro siki, Jizos Be Pita be na, Jon be na, Jems be na now oki obu chua, iwo gbori chingi ogono mun teke-e mume. O tekeari ogbo o torukubu dinmame, se oria buchuaye mi wanani-wanani bara biame. 30 Bu nemika simeogbo mama owuapu pakabo ori na okweinmame. Ini, ani Mozizi be na Ilaija be na-e, 31 sobie boma ini na pakabome, se Jizos Be na okweinmame boloka siki o weri fib u Tamuno Be ton ye mi now mie beinmabia bara; Jerusalem mi bie. 32 Pita be na ori na sime apu ma na gbunma mono simeme, okuma ini boma sise se Jizos Be boma mi na piki ori na chie sime mama owuapu ma na now orime. 33 Ini Jizos Be koroma soari siki, Pita be nwose o beme, “Yediebo, ani ibime na wa mianga sime! Wa tere-a okponga nwo namabia, gboriye sime i piri, gboriye sime Mozizi be piri, gboriye piki sime Ilaija be piri.” Kokomaye-e, o dukoari ye tibi o nemike.
34 O pa okwein-ari ogbo gbori so elekima pakabo ini gbeinme se obudukoapu ma balafame sobuno mi ini gbein bara mi gose. 35 Sobuno mi bie gbori puko nwo beme, “Be Iya Toku-Be-e, a sele, okisa Bo be omine o poki!”
36 Puko mi okwein so siki, Jizos Be aninyo ngeri konme. Obudukoapu ma maa ye ma bu ini yawuma simeme, se ye duko gboribo soni pirike, ani siki mi bu ini orie ye mamgba.

Jizos Be Siteme Bie Sime Owutoku Gwome
37 Ani dukoma ene mi bu ini chingi mi ogono ideri korome, se baka tomonikpo Jizos Be na iriame. 38 Gbori owubo tomonikpo mi bie weri olokume, “Yediebo! Iya toku be diki ari I tekeme, Iya ngeri toku be! 39 Tme bu nemika bu oloku puko se ori olo-olome, se o se gbin fumumafumumame, se okoko o bipi pakapakame, ani ye se o lama gbasome, bufukama siki re ani obu barasin-sinme! 40 Ari iya obudukoapu ma tekeme anii depakumabia bara, okuma ini inedake.”
41 Jizos Be pekereme, “Omine tomoni ma o bereni nyanaka se mieirima ari oku diki! Ari omin na sime boloma mun nde siki la be? Ari omine na anga mun nde bolo siki nwo la be?” Anisiki o nwo seni nwenibo be beme “Iya toku be oki mianga bo.”
42 Toku be boari siki, siteme be o suma kiri gbin, se o fumume. Se Jizos Be kuroma okwein siteme be pirime, o toku be gwome, se o se piki dawu be pirime. 43 Tamuno opu kuro mi ijira se tomoni mamgba bu bame.

Jizos Be Piki Oria Fi Na gboloma Bere Dukome
Jizos Be mieari ye goyegoye pa piki tomoni ma bugbiripumabe, o nwose oria obudukoapu ma be siki, 44 “A duko o piri-e ton-aye mi o se biebarama ma! Ini Tombo Toku Be nwo boroma mun tomoni-a kuro piri-e mun-abe.” 45 Okuma obudukoapu ma min mi fieari ye ini nemike. Ani boi ye so ini pirime, ani-erech ini ani kain boke, okuma inia balafame, bere mi nwose o gbela.

Tubo Opu Sotein?
46 Gbori jin-aye obudukoapu ma ogboku pakame, inia bie opu sotein bo gbolomaye. 47 Jizos Be ini koromari ye nwo nemime, ani o gbori kala toku oki se, o seni oria anga siki chiema ye-e, 48 se nwose ini beme, “Ibioku se iya ere bu min toku mi okiobo goyegoye, ibioku se I okime se ibioku se I okibo goyegoye piki ibioku s I se fiirma bo be okime. Aniatibi omine mgba ogboku bokatein bo be ori mi opu sotein bo be-e.”

Nwo Omine Na Tuburuka Bo Goyegoye Ominea Bu Bo-e
49 Jon be puko deki okweinme, “Yediebo, gbori owubo wa nwo orime, iya ere bu siteme nwo depakumabe, se wa duko o pirime na o bari mie ma, aniatibi omine duko nwengike.”
50 “Omine o kikima,” Jizos Be nwose ori na isi obudukoapu ma na beme, “aniatibi nwo na tuburuka bo goyegoye ominea bie-bo-e”
Gbori Sameria Iwoama Jizos Be Oki Dukuke
51 Jizos Be iwo sobie mubia ene ma kpekiari siki, ori o kubie karakaramame sise nwengi Jerusalem mubia erechi. 52 Ori okunwengiapu nwose toroko firimame, mina apu ma pakaso mun Sameria gbori iwoama bie some, ye goyegoye nwo karakarama o piribia erech. 53 Okuma anianga sime tomoni ma ori oki dukuke, aniatibi ani beleme, na o Jerusalem Nwo muabe. 54 Obudukoapu ma Jems be na Jon be na min mi ori siki, ini nwo beme, “Nyanabo, I bi wa sobie fini chin koroma se ini dokima?”
55 Jizos Be vipiki se ini diki iganime. 56 Aniatibi Tombo Toku Be o bo tomoni-a dumo fama-e boke, okuma ini duaboromabia erech-e! Se Jizos Be na oria obudukoapu ma na nwengii so jin iwoama mume.

Jizos Be Dukobia Apu Ma
57. Ini nwengima mun-ari siki, gbori owubo nwose Jizos Be beme, “Ari I duko I mun-anga mun-anga mubia”
58 Jizos Be nwose o beme, “Punuma ari buku nyaname, feni ma piki feniwari nyaname, okuma Tombo Toku Be o nyana se bololo inyo sarabia anga ofori-e.”
59 O Nwose jin owubo beme, “I duko.”
Okuma owubo be nwo beme, “Nyanabo tatari bereni o kom a vinpiki mun I da be dipi.”
60 Jizos Be pekereme, “Ye fiapu ma inia fiapu ma dipi. Iri mun Tamuno Amanyanakiri mi be bere mi nwo  duko.”
61 Jin owubo nwo beme, “Senibo ari I dukobia, okuma ye a tatari mun Omine ibioku sime’ se I furo apu ma be.”
62 Jizos Be nwose o beme “Nwo saki ozu firnwengi se toru piki obu dikibo goyegoye inibo bari Tamuno Amanyanakiri mi gbeinke.”

Jizos Be Kini-a Tesioyifinji Na Mama-apu Ma Firima Pakumame
|10
 Min mi boro siki Nyanabo Be jin owuapu-a tesioyifinji na mama-apu ma nwo sele oki se ini firima pakumame, mapu mapu bu tatari toroko o mubia ama ma na nyo ma na nwo mubia erechi. 2 O nwose ini beme, “Sokubia aye bakame, okuma boka firinwengiapu mi ari kobirimariye-e. O souk aye ma nyanabo be tke miese o firinwengiapu seni firima oria souk aye ma nwo  kobirima wari bie chubia bara. 3 O mun! Anana-awo se piriobiri ma ogboku sein oku a nwose o se sein-abe. 4 Omine igbiki chua akpa okima, anikanika yeomgbo-akpa, anikanika akpaka o piki ateli ogbo dachie gboribo soni kerenima. 5 O somun wari goyegoye o tatari be, ‘Deinma min wari mi na sime.’ 6 Deinma belema bo aninyo angame bebe, ye ominea deinma kerenibipi mi ori na sime, anike bebe, ominea deinma kerenibipi mi o piki nwo chin oki.7 Ani gbori wari mi bie o sime, ini se o piriye piriye o fi, piki bu, aniatibi fireinwengi, bo be o gbeinye nyana na ibime, o nwengi war wari soma boroma. 8 O gbori ama bie so se ini ibioku omine okime bebe, ini se ominea toroko koromabia fiye mi o nwo  fi, 9 omine obiapu gwo ani ama mi bie, se nwose aninyo sime apu ma be, ‘Tamuno Amanyanakiri mi ani boomine na kpekisam.’ 10. Okuma omuso ama goyegoye, se ini aninyo ibioku se omine okike bebe, o paka amaogbo opu ateli ma bie mun, se nwo be,  11 ‘Ominea ama bie minea buo obolo fon soni wa ari gugu sara o pirisam okuma o se bie koroma na Tamuno Amanyanakiri mi ani boo mine na kpekisam!’ 12 A duko o piriabe na Berekon Ene mii bu Tamuno Be Sodom mi dikitibifoin tein ani ama mi nengibia!”
Bereni Dukuka Ama Ma
13. “Ani balafamaye so i piribia oku diki, Korazin. Ani piki balafamaye so iri soni piribia oku diki, Betsaida! Ominea bie mie bugbiripuma aye ma ini nwose Taya na Saidon na bie mieme nwobe okuma, mgboku aria bie sime apu ma bolosiki ngisi ini kponji sime, ona chua, fon se inia bu sara se diepakumabia, na ini inia si ma bu vinpikisam! 14 Tamuno Be Taya na Saidon na nwo dikitibifoin tein o nengibia Berekon Ene mi bu. 15 Iri okuma, Kapaniom! I bu deki chiema mun so la bi? Ini i suma gbin mun kori fini mi bie chubia!”
16 Jizos Be nwose oria obudukoapu ma beme, “Omine pokibo goyegoye, I pokime, o sikibo goyegoye, i sikime, se i sikibo goyegoye i se firima bo be sikime.”

Kini-a Tesioyifinji Na Mama Apu Ma Na Be Vinpikibo Mi
17 Kini-a tesioyifinji na mama apu ma na opu biebele nwose vinpiki bome. Ini nwo beme, “Nyanabo, siateme ma soni wa iya ere bu tonye nwo mieme!”
18 Jizos Be ini pekereme, “Ari oru be orime soalagba bara nwose sobie biki korobo ari siki. 19 O poki! A kuro seni o pirisam, omine ineda oruwu ma na pirikambulo ma na ogono nwengibia bara, piki Tarakabo be kuro mamgba ogono bun a, se gboriye soni ye se o lamaeke. 20 Okuma o bie belema na siateme ma o dukoye nwo mieme aninakaraka o biebele aniatibi ominea ere ma sobie ini gieinsam.”

Jizos Be Biebeleme
21 Anisiki mi bu Jizos Be Fiafia Teme Be bu weri biebele na bein se nwo beme, “Dabo, so na kiri na Nyanabo! A miebaka se I beme, aniatibi I seni yedawokapu ma diesam, I seni yenemi piki yedawosapu ma boima ye mi. Lin, Dabo, aniatibi min ani I bubele oku mi-e.
22 “I Da be ye mamgba nwose i pirisam. Toku Be nemi gboribo soni ofori-e Dabo Be sikima okuma, piki Dabo Be simeoku nemi bo soni ofori-e Toku Be sikima okuma, piki Toku Be seleoki se o se diebia apu ma na.”
23 Anisiki Jizos Be vinpiki obudukoapu ma da se nwose ini beme, boima bu, “Omine ibi fubara nyana oku diki, omine ori aye ma nwo ori bu! “Omine ibi fubara nyana oku diki, omine ori aye ma nwo ori bu! 24 Ton-a ikiankoroapu na amanyanapu na, a duko o piriabe, omine ori aye ma nwo ori bime, okuma ini inedake, piki o naa aye ma nwo naa bime, okuma ini ari naake.”

Ibi Sameria Bo Be Kabo Mi
25 Gbori Oloko yediebo bo dientu Jizos Be piri-e bome, se nwo gbelame. “Yediebo, o chemie seni sime gbaso dumo nyana be?”
26 Jizos Be o, pekereme, “Cheye Fiafia Diri mi nwo duko? I koroma bara ani che fie-au?
27 Tomonibo be pekereme, “I kubiemgbolu mgba i nwo seni i  NyN Tamuno Bebelemabia, i teme mgba na, iya inyo mgba na, piki iya koroma mgba na, piki Ibu belema bara nwose i juo tomonibo belema’”
28 “I pekere bara mi karakarame,” Jizos Be nwose o beme. “Min mi mie anisiki i dumobia.”
29 Okuma Oloko odiebo be bime ori obu se karakarabo kiri bu koroma, ani o Jizos Be gbela ye-e, “I juo tomonibo ani tubo?”
30 Jizos Be pekereme, “Gbori owubo omi-e Jerusalem bu weri Jeriko muari bo se o mun angarani ogboku korome, ini o se papabusin, piki o fomu lamame, se fifi bara bu o koroma some. 31 Anibo pakame na gbori agbamiebo ani ateli bu boroabe okuma o be bo be ori siki, obu kwa se isi pekere boro some. 32 Ani gbori bara mi bu, gbori Livai bo piki ani ateli boro mun nweni bo be diki, se piki isi pekere boro, se nwengi some. 33 Okuma Sameria gbori owubo ori soni ani ateli mi bu nwengi ma bome. O bo la se gomonibo be ori siki, ori opuma o dikitifoinme. 34 O saba o damamume, pulo na iru na se ye o la anyo ma bu sara se ari finame se tomonibo be seni oria nama be ogono gbana se ori oki gbori igoniban wari bie mume, se aninyo ibioku, se o dikidikime.  35 An dukoma ene mi bu ori mama seleba igbiki nwo  oki se be meme, ‘Ibioku o dikidiki, se a vinpiki mi ateli bobia siki, i fame min nenegi ye sime-sime ari ani se i gbembia.”
36 Se ania kuluma Jizos Be nwo beme, “I kubie nde mina tere apu ma bu, angarani ma ye se lama bo be o juo tomonibo bara se ye miebo?”
37 Oloko diebo be pekereme, “Ibi se o mie bo be-e,” Jizos Be pekereme, “So iri soni mun oko mie.”

Jizos Be Mun Mata Ma Na Meri Ma Na Lame
38 Jizos Be na oria obudukoapu ma na ini muari anga nwo muari siki, o bo gbori iwoama nwo lame, Mata nwo chin eremenibo ori oki se aria wari bie chume. 39 Meri nwose chin eremenibo ari na miname, ani Nyanabo Be buo chiju kponji sime firi ma abu balalama so-okuma, ani a bo nwo be ye-e, “Nyanabo, ibubele, na I mburama firi mamgba bubarasin iri ngeri nwo piri oku mi? Duko a piri se a bo barachua okom!”
41 Nyanabo be a pekereme, “Mata, Mata! I ton-a aye gose bubalabala na bufuka na se ibu pirisam, 42 okuma gboriye kenge mi bupalima wara ye-e. Meri ma a karakaraye mi nwo sele okisam, ini a bara ineda ani poko okieke.”



Jizos Be Teke Bu Dieye
|11 
  Gbori siki Jizos Be gbori anga teke simeme. O teke so siki, oria obudukoapu ma be gboribo nwose o beme, “Nyanabo, teke oku se wa die, Jon be seni oria obudukoapu ma die bara mi.”
2. Jizos Be nwose ini beme, “O tekebia siki o nwo be! ‘Dabo:
Ye iya ere mi ton bu sime,
Ye iya Amanyanakiri mi bo
3. Ene bene bene be fiye mimgba be ye se wa piri.
4. Minea sii ma bubarasin wa piri,
Aniatibi wa barasin mine mieirima bo goyegoy
Piripirime.
Piki berenima se wa mun telima bie so”
5 Se Jizos Be nwose oria obudukoapu ma beme, “Nemikase ominea bu be gboribo din ogbo se inibo ikiabo wari mun se nwose o be, i nikio, kele fituru tere-a okpokpo se i bolo. 6 I nikio gboribo boloju sime bo bo iya wari bianme, a se o piribia fiye a nyanake!’ 7 Se i nikio be nemikase wari bie ju sime i  pekere na, i bufukamama! Boko mi palisam, iya awo ma na iri na wa monosam, ari ineda sise bo gboriye soni se i pirieke. 8 Ibime, aniokuma cheye pakabe? A duko o piriabe na, iri ori ikiabo ye gose o sise bo fituru mi se i piribia, aniatibi i bugerereka se pa o bara biari yegose. 9 Anierechi a duko o piriabe: Bi-i, o nyana bobia, doki-i, omine oribia, gbolo-o, book mi piki finji o piribia. 10 Aniatibi bi bo goyegoye nyana bobia, doki bo be piki oribia, book mi piki finji gboloari bo be piribia. 11 Omine dapu ma bu bereni se oruwu se inibo owutoku piribia bo omi, inibo inji bi siki? 12 Anikanika i pirikambulo seni o piri be ori anyin bi piribia oku o nwo nemime. Nde anii mi nengima bara solbie Dabo Be nwose o bara Fiafia Tme, Be bi apu nwo pirieka oku!”

Jizos Be Na Belzibol Na
14 Jizos Be ineda okweinka siteme nwo depakuma simeme siteme be pakaso siki, tomonibo be saki okweinme. Ani ijira se tomonikpo mi bu sarame, 15 okuma tomoni ma be dapu nwo beme, “Belzibol, siateme ma be tibinibo be mi kuro se o piri se o seni ari depakuma ye-e.”
16 Dapu dientu Jizos Be piri bime, ani ini o bara bi ye-e na o bugbiripumaye mie se diepakuma na Tamuno Be o mie aye ma nwo seni ini beme, “Mina bu se pekere-pekere p se mama pekere ma jinye-jinye na owuso ama goyegoy sime bolo siki laeke; mina bu pu sikima sa furo piki biki sikimabia. 18 Oru be amanyanakiri nemikase pua, se kinye-jinye na owusom be okuma, nde anii ineda sime bolosiki labia oku? O nwo  beme na a siateme ma nwo depakumame aniatibii Belzibol be mi oko sime kuro se i piriye-e. 19 A boro nemikase Belzibol nwose siateme ma depakumame nwo be okuma, omine dukonwengiapu ma cheye ini nwose ari depakuma? Anierchi ini vinpiki berekon o piribia na o duko oku mi ani oko pakake! 20 Anike, aninakaraka Tamuno Be kuro bu re-e, mi a seni siateme ma depakuma ye-e, ani mi diepakumame na Amanyanaki mi ani kokoma o damabosam.
21 “Kuro bo be oria owuni aye ma nwo karakarama oria wari korubari siki, oria ye mamgba ari kokome. 22 Okuma kuro o nengibo owu seni o paka, o nengimame bebe, ye nyana bo be kubie se bugbane owuniaye mamgba o deki sobia, se mun ori o foin aye ma dia okibia.
23 “Sime i pirikabo goyegoye inibo kokoma iri na tuburume barachua iri na kobirika bo goyegoye inibo kokoma galagalamabe.



Siteme Be Vinpikibo Mi
24 “Siteme be tomonibo be bie pakaso siki o so mun kpoinkpoin kiri bu nwengima boro, sime inyosarabia nyo dokime. Ori ineda dokibo nyo ofori-e bebe, o nwose minabu bebia, ‘A vinpiki a koromaso iya wari mi munbia’. Ani o vinpiki mun ye-e, se dokibo me na wari mi fiafia warabe, ye mamgba piki orutonma sime warabe. 26 Anisiki o piki so mun si o nengi jin sonome-a teme nwo oki o bu chuame, se ari bo aninyo so angame. Anibe kuluma ori be dumo mi ani pikibo sitein tatari bara mi nengibia.”

Kokoma Biebele
27 Jizos Be min mi nwo duko so siki, gbori eremenibo tomonikpo mi bie puko deki okwein se nwo beme, “I yi se i dikidiki pakumabo eremenibo ma nyana biebele laoku diki!”
28 Okuma Jizos Be pekereme, “Aninakaraka, Tamuno okwein mi na se ani dukoye mieapu ma nyanabia biebele laoku diki!.
Bugbiuimive Me Bi Mi
 Tomoni ma kohirirna Jizos Be gbor kelema siki, ori okweinma mun se nwo bme. “Mmgba ene mi be-a tomoni ma si labara diki! Ini bugbiripumaye bime, okuma se ini piria ye ofori-e Juna bugbiripurnaye mi sikima okuma. 30 Ikiankoro Jona be elekinta so Ninivi apu ma piri bara mi, ani Tombo Toku be piki elekima so mi buo apu ma piribia oku-e. 31. Berekon Ene mi bu, Shelia Amanyanabo ma chiesime ye duko mi buo be apu ma tibi, seinbia, aniatibi ngisi a bo Amaanyanabo Solomçn be nemi mi be nwo poki-e bome se a duko ó piriabe na mianga opuso Solomon be nenpi bo omi-e. 32 Berekon Ene mi bu, Ninivi-apu ma ini chiesime ye duko ominea tibi seinbia, aniatibi mi ini inia sima bu vinpikime, ini Jona be duko Tamuno bere mi na siki se a kokomaye dluko o piriabe na opuso Jona be nengi bo mianga omi-e!”

Oju Mi Be Enekubu Mi
33 “Gboribo soni tonjie chua, se ani seni boi, anikanika boli se ani gbein-eke aninakaraka, ori  ani se tonje gbanaye ogono gbanabia, gbanabia miese tomoni soboari siki ini ani se toru orimabia bara. 34 Ominea torumgblu ma ari tonjie so ominea oju mi pirime Ominea torumgbolu ma ma obika siki, ominea bebe oju mi enekubu ani na beinme okuma ominea torumgbolu ma bari ibika siki ominea bebe oju mi mgba kanakana bie simebia. 35 Anierechi, o dokibo ori na ominea bie sime enekubu mi kanakanake. 36 Anisiki, iya bebe oju mimgba enekubu na beinme bebe, ania bu gbori pekere soni kanakana bie ofori-e bobo, ani bia i kelemabia, ani bu tonji bia i sarama siki ani simebia oku mi”

Jizos Be Bereduko Farisiapu Ma Na Oloko Dieapu Ma Na Tibi seinm
37 Jizos Be okwein so siki, gbori Farisibo o chinme na o bo ori bo ori na yefi-e, ani o so mun kponji sime ye-e ye mi fibia ercch!. 38 Ani Farisibo be bugbiripumame ori ori nao Jizos Be bara sikinka se yefiabe nwobe ye mi. 39 Ani Nyanabo be nwose o be ye-e, “Aniokuma mioku, omine Farisiapu ma omnongo na efere na nwo sikiri fiafiamame, okuma kuro kuro mieaye na simiemieaye na o bie beinme. 40 Oboriapu! Nwo obu mi teme Tamuno Be ani piki bie mi teme bo be orika? 41 Okuma omine ominea omongo ma na efere ma na bie sime aye ma nwose igwein-apu ma piri, anisiki yegoyegoye piki teme bu fiafia o piribia.
42 “Ani balafamaye so o piri oku diki, omine Farisiapu ma! O kunu yechuo inyanaya goyegoye bu oyi-a kiri be gbori kiri se okuma bere karakara ye na belema na o nwo dikitorusinme Tamuno Be bu. Maa ye ma ani o mie gbeinye-e, isi aye ma nwo dikitorusinka bu.
43 “Ani balafamaye so o piri oku omine Farisiapu! Tekewarima bie ini se sosikima koroma simeari ye ma o nwo belemame. 44 Ani balafamaye so o piri oku diki! Elekima chuaka idupu simeoku o nwo simeme, se tomoni nemika bu nangama boroari ye ma.”
45 Oloko mi dieari apu ma be gboribo nwose o beme, “Yediebo, i oko be okuma, mine soni i wa woloabe!”
46 Jizos Be pekereme, “Ani piki balafamaye nwose omine ogono dieapu ma piri omine na minabu no o bereni se gbori baratumgbali kenge soni pakuma se barachua iku aye ma pura dukuke. 47 Ani balafamaye so o piri oku diki! Omine ibi idup mie ikiankoroapu ma pirime, ominea opuadapu ma nini ikiankoroapu ma. 48 Omine na minabu na bereni okime, na ominea opuadapu ma mie ye mi o bubeleme aniatibi ini ikiankoroapu ma nwo ninime, se omine inia idupu na namame. 49 Min mi erechi Tamuno Be Nemi mi nwo beme, Ari ikiankoroapu na oku nwengiapu na se ini firimabia ini inia bu be dapu nwo babia se isi apu ma torusiorimabia. 50 Anierechi ini bufuka se min buo be apu ma piribia, tomonikiri mi teme siki ngisi ini basa ikiankoroapu ma gose, 51 Ebel, be ini nwo nini siki mi bu oki mun ini Zakaraya be nini siki mi la ini agbamie-edeni mi na Fiafia nyo mi na be ogboku bu ba bo be. Iin, a duko o piriabe, na ini bufuka se min buo be apu ma piribia inimgba tibi gose!
52 “Ani balafamaye so o piri oku diki, Oloko dieapu! Nemi dawobia wari book mi finjibia samba mi o bara omi-e; omine o so mun dukuke o piki bukuroma so mun dokiapu ma dikime!?
53 Jizos Be anianga mi koroma so siki, Oloko dieapu ma na Farisiapu ma na ibiokuma o duko simame se bere se ton-aye Bu o gbelame. 54 Dientu o piriabe, okwein irimna bu weri ori olobia bara.

Opekelepepe Miemieaye Be Tetema
|12
 Kini-a ma-ende-oyiasi finjifinji be ton-apu kobirimame, ani-erechi ini jinbo-jino nangabe, Jizos Be tatari nwose oria obudukoapu ma beme, “O Farisiapu ma be fituru sumaye mi bu obu obi, a fieariye ani inia opekelepepe miemieye m-e. 2 Gbein koromaye goyegoye mi finji koromabia, boiye goyegoye ini pik nwo mb se ml ani nemibia. 3 Aniokuma, kanakana bie o duko ye goyegoye, ini enekaka fiafia ogbo ani naabia, o piki book pali se jukuru bie sime beri bie miniminima okweinbia yegoyegoye ini nwose wari ochu ma ogono olokupakumabia.
Diki Balafa Ghembo
4 “A duko o piriabe, iya ikiapu, omine ini dikibalafama, nwo oju mi ba so okuma, bari ineda sitein ani nengi ye mieka apu ma. 5 O dikibalafabia bo a nwose o diebia: O Tamuno Be dikiba1afa, ani oju mi ba so, kuro nyana piki teme mi se kori fini mi bie gbin chubia bobe. Iin, a duko o piriabe, omine o dikibalafa! 6 “Ini koko sono-a tibipeleduein nwose mama kobo deri deri? Aniebeso Tamino Be aria bu gboriye soni 0 se biearamake. 7 Ominea tibinime ma soni ini ari kiemsam. Anierechi o balafa ma o bakama yela tein ton-a tibipe1eduein nengime!

Kraist Be Dukopakma Mi Na O Pki Mi Na
8 “A duko o piriabe na tomoni ogboku bu, dukopakuma na inibo sime i pirime nwo be bo goyegoye, Tombi Toku Be piki ani gboriye mi mie inibo piribia Tamuno enjelapu ma toroko. 9 Okuma tomoni ogboku bu i sikibo goyegoye, Tombo Toku Be soni piki inibo sikihia. Tamuno enjelapu ma toroko.
10 “Tombo Toku Be bu siye okwein bo goyegoye ini ineda barasin inibo piribia okuma Fiafia Teme Be bu siye dukobo goyegoye ini barasin inibo piri eke.

11 “Ini omine okibo tekewari ma bie berekon o piribia siki, anikanka govinapu toroko bu, anikanika bereton-apu toroko bu, omine omineabu duabia bara gose bubalabala nyana ma, ankanika o dukobia ye gose. 12 Aniatibi Fiafa Teme Be anisiki mi bu o duko gbeinye nwose o dieba”.

Yenemika Ingo Kon Bo Be Kabo Mi
13 Tomonikpo mi bie sime gbori owubo nwose Jizos Be beme, “Yediebo, duko i mbire be piri se o minea da be koroma so wa piri aye ma nwo se i mbire na dia.”
14 Jizos Be o pekereme, “Owubo, tubo berekon kuro se i piri, anikarnka se ye die omine mama apu piri-e?” 15 Se ori okweinma mun, se duko inimgba nwo pirime, “Omine obu obi ye dikiptkosoli  bu, aniatibi tomonibo kokoma dumo mi ani inibo nyana ye bu serereke, inibo ngo kon laoku laoku soni.”
16 Anisiki Jizos Be mi kabo mi kon mi pirme: “Gbori ngo konbo ozu nyaname, ibioku fiye pakimaye. 17 O saki koroma nyana bu pirime, iya fiye mamgba kokobia nyo a nyanake. Nde àri ineda miebia ye? 18 Min a miebia ye-e’, o nwose bipi se obu fiemame; Ari iya fiye koko wari ma kansarabia, se duba tein aye namabia, ani ari iya ipiamgba ma na piki a nyana jin-a ngo na se kokobia nyo. 19 Anisiki a nwose ibu bebia, Fubara ibi ipo! Ton-a kura bu I  bupa1imabia ibi-a ye i nwo nyanasam. Sarasara bara ra se dumo oki, fi, bu, se piki ibu tima!’ 20 Okuma Tamuno Be nwose o beme, Iri yenemikabo! Min gbori din mi bie i dumo mi ini nwo okibia anisiki tubo ma aye mamgba nyana be, I se weri ibu piri aye ma?’
21  Se Jizos Be dukopeleme, “Min bara mi ani nwo sime ngo kpokponima inia bu ma werima apu ma nwo pirime, okuma Tamuno Be torukubu ini ngo nyanake.”

Kubie Se Tamuno Be Bugbana
22 Anisiki Jizos Be nwose obudukoapu ma beme, “Ani gose a duko o piriabe, na omine o fi se dumobia fiye gose balabalarna, anikanika oju bu o chuabia aye gose. 23 Dumo mi opu ma yesotein fiye nengime, oju mi piki opu ma yesotein chuabia aye nengrne. 24 Tibipeleduein ma diki: ari chingbolu dipike, piki fiye sokuke àri fiye koko wari nyanake Tamuno Be ari kokoabe! Omine opuma yelatein feni ma nengime! 25 Ominea bu tubo ineda boka kura nwose inibo dumo bu bari be, inibo ani gose balabalame nwobe ye gose? 26 Omine ineda oko sime kalaye nwo mie eka okuma nde o gose isi aye ma gose kpalakpala ari ye? 27 Tomoni dipika ngwengwe ma seni ari oku diki: ari firi nwengike, piki biriaye nwo mie aria bu ma pirke. Okuma a duko o piriabe na Amanyanabo Solomon be soni, ori ngo nyana labara mi bu, o ye biri ngwengwe ma bu be bari gboriye na gbaske, 28 Tamuno Be mi nweni dipika osoin ma nwo birima ye-e, mimgba sime-eka osoin ma, ini se ye foi-fini bie dokimasina ye ma. Ori ani bara mi nengma bara nwose o birimaeka? O nyana bereni boka laoku diki!
29 “Aniercchi omine opu koroma kon ma, siki mamgba o fibia ye na, o bubia ye ma gose o balabala ma. 30 Min tomonikini mi be oru nemi apu ma siki mamgba maa ye ma gose bubalabala se inia bu piri pirime, ominea Dabo Be ô nemime na maa ye ma ominea bu palimame. 31 Aninakaraka omine oria amanyanakini mi gose kpalakpala se o maa ye ma nwso chua o piribia.”

Sobie Sime Ngo ma
32 “Kala ananaogbo, balafama aniatibi ani ominea Da be bubclcmc. Amananyanakiri mi nwose o piri. 33 O nyana aye mamgba o nwo deri, se anibe igbiki se igwein-apu ma piri. Olomu eka igbiki chua akpa nwo nyana obu piri, se ominea ngo ma nwose sobie koko, aria bu yeso-eka nye mi, aniatibi aninyo ineda mun àri labia furubo ofori-e, akakaraba piri ineda ári pei, eke. 34 Aniatibi, i kupiemgbolu siki mamgba iya ngo ma sime nyo bu simebia.”

Obi  Bu Sime Firinwengiapu
35 “Bobia yegoyegoye bu bukarakarama, o kuroma ominea konju bu ikpukuma kpo piki ominea tonjle ma chua koroma, 36 ini nyanabo be, ani ereya alali mun se bobia bo be nwo koru ari firinwengiapu bara bu, ô bo la se boko gbolobia siki, ini kirikini book mi finji o piribia bara. 37 Inia biebele labia oku diki, ani ini nyanabo be vinpiki bobia siki, dokibo ori na ini sise se bukarakarama o koruabe nwobe firinwengiapu ma! A kokomaye duko ó piriabe, o birikun bite se o birikunbia, se ini miese ini debul bu kponji sime so siki, o bara na fiye se ini piri fibia. 38 Inia biebelebia oku diki ini bukarakaramame nwobe bara o nwose ini dokiome nwo be okuma, ô boro karakara din-ogbo anikanika ani siki mi boro se bome nwo be soni! 39 O piri min mi nwose biekoroma, wari mi nyana bo be nemikase furu bo be bobia siki mi, nemi okuma o bereni eke furu bo be kan oria wari bie so. 40 Se omine, soni obukarakarama, aniatibi Tombo Toku Be omine ô se bietonka siki bu o bobia.”
Kubie Se Bugbana gbein Firinwenigbo Na Kubie Se
Bugbana Gbeinka Firinwengibo Na
41 Pita be nwo beme, “Nyanabo mi, kabo mi I kon wa piri-a mun se ani sime bebo bebo piri?”
42  Nyanabo Be pekereme, “Tube ani okuma, kubie se bugbana gbein piki ye nemi firinwengibo? Ori bo be ani nyana bo wari mi seni bara chuabia bo be-e, piki ini lalama fiye se ani bugbein isi bu isi firinwengiapu ma piribia bo be-e. 43 Ori firinwengibo be nyanabia biebe1e labia oku diki, o nyanabo be vinpiki, bo siki, min bara mi, nwo mieari oku nwose o dokibo okuma! 44 A duko o piriabe na, ani kokoma miebia na o nyanabo be ô nyana aye mamgba nwose o bara chuabia. 45Okuma ori firinwengibo be nemikase nwose obu be, na ‘I nyanab be ô fikiri bo eke, se saki isi firinwengiapu ma fomu, owuapu na eremeni na, se fi na bu torubama na bu simeme bebe, 46 aniokuma o nyanabo be firinwengibo be bietonka ene bu vinpik bobia, piki, ô nemika siki, bu. O nyanabo be o kosimabia, piki o miese o bipipokika apu ma na gbori fomubara nyanabia. 47 “ O nyana bo bi na mie nwo be ye nemi firinwengibo be, okuma bukarakarama se ani mieka firinwengibo be, opu fomuye o nwo dabia 48 okuma o nyana bo be bi ari ye nwo nemika firinwengibo be, se fomu na gbein-aye nwo mie bo be, ini kuro fomuye se o fomu eke, okuma ini opu ye se piri, bo be bara ini piki bakama ye bibia opuma bakateinye ini nwose piri bo be bara ini piki, opuma bakateinye nwo bibia”

Jizos Be Gose Pua Pakabia
49 “A fini, se tomonikini chua-e bome, a bime mgboku ani kori sa ye nwo so! 50 A sarabia mengi omi-e, ani ibubalabalamari bara mi, ani sara boroka simeogbo ibu dein eke! 50. O koroma bara a deinma nwose tomonikiri mi piri-e bo? En-en, deinmake, a duko o piribia, okuma pua-e. 52 Mioku okimun-sono-apu sime furo puabia, tere-apu mama-apu natuburubia, mama-apu iki tere-apu na tuburubia. 53 Dapu inia owuapuawo na tuburubia, owuapuawo piki inia dapu na tuburubia, nyengiapu na tuburubia, fua nyengiapu inia fua ereminiawo na tuburubia, fua eremeniawo inia fua nyengiapu na tuburubia.”

Siki Mi Kainbo Mi
Jizos Be piki nwose tomoni ma beme, “Omine irua soso nyo bu weri boari so elekima now ori siki, anikirikiri o now beme, ene koro-e muabe, se ani oko pakame. 55 Se chuku foru fie obu sarama siki, o now beme, nyo ofiri-e muabe, se ani oko mieme. 56 Omine opekelepepe-a tomini! Omine ineda tomonikiri mi na sotoru mi na diki, se ani fieariye dukobia ani okuma, cheye miese o mi siki mi fieariye nwo nemi dukuka?

Iri Na fiakabo Na Berefama
57 “Nde o gose karakara ye mi nwo kon ominea bu ma pirika ye? 58 Tomonibo nemikase oloko kien i piri se i seni berekonwari muabe bebe, iya inyo la oku mie se ori nab ere mi fama, omine ateli ogbo simeari siki, miese ori i se berekonbo be toroko mun eka bara. Ani ofori ori i fono berekon bo be toroko munbia, se berekon bo be i sabam kurukuru buchuaye chua bo be piri, se kurukuru buchuaye chua bo be i seni ikoli bie chubia. 59 Anianga i paka bo eke, a duko i piriabe, oki mun ini pele i piri gbein nwobe ye bu kuluma kobo mi i now gbein sobia siki la”
Iya Sima Bu Vinpiki Anikanika Fii
|13 
 Anisiki mi bu dapu anianga omi-e, Galiliapu ma gboloma bere nwo duko Jizos Be piri simeme ani Pailet be ba apu ma, ini agbamie Taumuno Be piriari ogbo. 2. Jizos Be ini pekereme, “Mina Galiliapu ma ini nwo baye gose, o koroma bara ini ma simie tein kirikon Galiliapu mamgba nengi! 3 En-en! A duko o piriabe, omine ominea si ma bu vipikike bebe, omine mgba ini kon fi mi nwo konbia. 4 Sailoam mi bie ognowari mi biki punuma ba mainfasi keme ma kwani-a? O chin bara ani oko fie na mina apu ma sitein Jerusalem bi sime apu mamgba nengime? 5 en-en anike! A duko o piriabe na, omine ominea si ma bu vinpikike bebe, omine mgba ini kon fi mi nwo konbia.”

Mgbolu Chuaka Fig Chin Kabo Mi
6. Anisiki Jizos Be min kabo mi nwo kon ini pirime: “Gbori owubo fig chin nwo dipime oria vain ozu mi bie. O mun ani ogono fig mgbolu dokime okuma ori oriye ofori-e 7 Ani, o nwose oria ozu mi dikidikiari bo be be ye-e, ‘Diki, tere-a kura na gbasiye a nwose mianga bo min fig chin mi ogono mgbolu dokiabe, se ari orisa ye ofori-e. Ani pele gbin! Cheye gose ani kiri mi igweinma-au? 8 Okuma ozu mii dikidiki-a bo be pekereme, ‘Ani weriso, ani sime, senibo, pa gbor kura kenge a nyo soku ani kelema, se fiye pakuma onnwu se sara ani kkelemabia. 9 Anisiki chin mi jin kura bu mgbolu chuame bebe ibime; anike bebe, I ineda ani pele gbinbia.’”

Jizos Be Inyosara Ene Bu Ikeli Eremenibo Gwome
10 Jizos Be gbori Inyosara Ene bu tekewari mi bie yedie simeme. 11 Sitgeme bie sime gbori eremenibo aninyo simeme, ani mainfasi kura nwose ari obimasam, ani ari ibomame, se ari ineda ngisi abu siun gbukumake. 12 Jizos Be ari ori siki o puko deki a chinme, “Eremenibo, i kon-ari obi mi ibu ani sosam!” 13 Ori o barama se aria ogono gbaname, se ani kirikiri ari abu isun gbukukuma se Tamuno Be tokonime.
	14 Tekewari mi bie firinwengibo be iganime na Jizos Be Inyosar Ene bu obi gwome, ani o puko deki okwein tomoni ma piriye-e, “Wa se firinwengi gbein sonio-a din omi-e, ani-erechi omine aria ene ma bie bo obu gwo, okuma Inyosara ene mike!”
	15 NYanabo Be o pekere se nwo beme, “Omine opikelepepe-a tomoni! Ominea bie tubogboriboo inibo nambulo anikanika inibo asun Inyosar Ene bu o kpo sime nyo bu o fima se o se mun mengi se o piri eka? 16 Mioku ma ani Ebraham furo bie bo-e, oru be mainfasi kura nwose olo gborikiri koroma bo ma; ani bu gbeinka Inyosar Ene mi bu aria bufuka ma bie a pakuma bo?” 17 Oria pekere bipi mi miese bugerere ori na tarakapu ma torusome, anisiki tomoni ma o mie bugbiripuma ye ma gose biebeleme.

Mostad Cin Mgbou Mi Be Kab

18 Jizos Be gbelame, “Cheye Tamuno Amanyanakiri mi nwo kike? Cheye a nwose ani otoma be? 19 Mim ani simeoki-e. Gboribo mostad chin mgbolu oki se oria ozu bie dipim. Ani senibo eje some, se feni ma mun ani ikpangi ma bu wari namame”.

Fituru  Sumaye Mi Be Kabo
20 Jizos Be piki gbelarne, “Cheye A nwose Tamuno Amananyanakiri mi otoma be? 21 Min ani simeku-e eremenibo oki se fulawa igbe bie chua gwa fituru sumaye mi simeçkp simeme, oki mun bebe kpo mi mgba bo su bein siki nwo lame.”

Kpapu Boko Mi
22  Jizos Be so ama ma na iwoama ma na bie tolu bore ye se tomoni ma die se so Jerusalem mun-abe. 23 Gboribo ô gbelame, “I Nyanabo, boka apu kenge mi duaboroma nyanabia ye?”
Jizos Be ini pekereme, 24 “Omine ominea inyo lalpara nwo mie se kpapu boko mi bie weri somun, aniatibi  ton-a tomoni bukuroma ania bie so dokibia okuma mi ineda eke. 25 Wari mi nyanabo be sise se boko mi palibia ani siki o nungo chie sime se saki book mi gbolo se nwo bebia, Senibo boko mi finji wa piri! ori ó bipi okibia, ‘O sime bo nyo a nemike!’ 26 Anisiki o piki pekerebia, ‘Wa iri na fi piki bu gbolomarne minea ama so i yediesam!’ 27 Okuma ori piki nwo bebia, ‘O sime bo nyo a nemiki. Omine i weri sikima, omine sitibi nyana apu mamgba!’ 28 Omine owu piki akafari labia oku diki, omine Ebraham be na, Aizik be na, Jekob be na, ikiankoroapu mamgba na Tamuno Amanyanakiri mi bie nwo oriha siki, okuma omine ma ini o suma pakumabia! 29 Tomoni irua pakapaka nyo na, irua soso nyo na, anibe ogonoju na piki chuku amama na, bu weri bo debul ogono sime ye fibia Tamuno Amanyanakiri mi bie. 30 Anisiyki mioku kuluma bu sime apu ma toroko dabia, se mioku toroko da apu ma kuluma bu simebia.”

Jizos Be Nyana Jerusalem Piri Belema
31 Anisiki mi bu da Farisiapu Jizos Be damabo se nwose beme, “I mianga pakaso jin anga munbia, aniatibi Herod be i  babia erechi dokiabe.”
32  Jizos Be ini pekereme, “O mun duko ani punu be piri: ‘A mimgba na ba na bu siateme ma nwo desin-abe piki obi gwoabe, se tere karama ene ari iya firi ma nwo nwengi karamahia.’ 33 Aniebe soni a pa iya nwengi konbia, mimgba na, ba na, piki berembere ene soni, aniatibi ani sarasarake ikiankorobo jin anga ini nwo ba Jerusalem, bie sikima kima.
34 “Jerusalem, Jerusalem! Ikiankoroapu ma i ini bame, Tamuno Be se i seinma okunwengiapu ma i imgbele se mi gbinme! Ton-a siki ari i bara ma se iya tomoni ma kobiri gboloma ibu piri bime iruoruo oboko pamba se mina awo ma ju bara mi okuma i dukuke! 35 Anierechi mioku ini okorona-okorona iya wari mi sikibia. A kokomaye duko i piriabe i bari i ori eke, oki mun i nwo bebia siki la, ‘Tamuno Be o belema, Nyanabo Be ere bu boari bo be.”

Jizos Be Buibika Owubo Gwome
|14
 Gbori Inyosara Ene bu Jizos Be mun Farisiapu ma be gbori tibidabo wari yefi-e mume, se tomoni kpekima sime Jizos Be enyeme. 2 Gbori foin obi kon owubo Jizos Be damabome, 3 se Jizos Be puko deki okwein oloko yedieapu ma na Farisiapu ma na gbelame, “Minea oloko mi Inyosara Ene bu obi gwo mi ani bereni muno se ani benenika?” 4 Okuma ini duko gboriye soni ofoni-e. Jizos Be ori oki, o gwo se o beme so. 5 Anisiki o nwose ini beme, “Ominea bu be gboribo nemikase gbori owutoku anikanika gbori nambulo nwo nyanase ori Inyosara Ene bu sokoro olulu bie so okuma ó kirikjni ô sin pakumabo eka inyosara Ene bu?” 6 Okurna ini ineda min mi bu ye se o pekereke.

Buiderima Na Igonikon Na
7 Jizos Be igoniapu ma be dapu ibitein-a kirima seleari oku mi nwo ori siki, ani o min kabo mi kon inimgba piriye-e: 8 “Tomonibo i chin ereya alali nwo mume bebe, ibitein nyo bu kponji sime ma. Ani ineda oko pakabia na opuso nengibo piki nwo chin warabe, 9 se omine igoni bo piri bo be, ani omine mgba chin bo be bo se nwose i bebia, ‘Ye ori mianga sime. Aniski i bugerere be somun iderima teiin kiri bu simebia. 10 Ani  mi nakaraka, ini i chin siki mun ideriina tein nyo bu sime, miese i chin bo be i damabo se nwo be, I nikio, bo ibitein nyo sime. Min mi osi se isi igoni apu mamgba torukubu i piribia. 11 Aniatibi minabu deki chiema bo goyegoye ini inibo iderimabia, se minabu iderimabo? goyegeye ini inibo deki chiemabia.”
12 Anisik! Jizos Be nwose ori igoni bo piri bo be beme, “I dede anikaniku saso alali nwo koromari siki, iya ikiapi ma nwo chinma, anikanka iya minapu, anikanika iri na pakumapu, anikanika ye nyana se iri na palia-anga apu, aniatibi oko sime apu ma piki i chinbia se ani bara mi bu i miesa ye mi nwo seni i gbeinbia. 13 I alali koromari siki igwein apu ma nwo chin, ikeli apu ma na, oju bu yetokoroapu ma, piki torumgbolu pun apu ma na 14 se i belema nyanabia, aniatibi ini ineda seni i gbein eke. Tmuno Be mi i gbeinbia ye-e ibi apu ma fibu sisebia siki


Opu Alali Mi Be Kabe Mi
15 Debul bu sime owuapu ma be gboribo min mi naa se nwo seni Jizos Be beme, “Tamuno Amanyanakiri mi bie debul ogono sime alali fibia apu ma nyanabia bielplp 1abia oku diki!”
16 Jizos Be nwose o beme, “Opu a1ali koroma gbori owubo simeme, ori ani gose ton-apu chinme.  17 A1li mi bo 1asiki, ori oria firinwengiapu ma firimame na ini mun duko oria igoniapu ma piri-e, na ini ‘Bo-e, yegoyegoye karakarasam! 18 Okuma inimgba ori bobo saki dukoye nyana minabu pirime.  Tatar bo be nwose firinwengibo be beme, ‘Ari ozu feme, se a mun ani sime bara dikibia pasisi iya teke bipi mi oki. 19 Jinbo nwo beme, ‘A nambulo fesam main main be sono-a a kiri, a mun ari elekima diki-e muabe, pasisi iya teke bioi mi oki. 20 Jinbo nwo beme, ‘Mioku mi a pa ere sime ye-e, min mi gose ari ineda boke.
21 “Firinwengibo be vinpiki mun maa aye mamgba nwo duko o nyana bo be pirime. An! nyanalpp be igani ma se ô nwpse oria finnweng’pç be bemp, Bo opu ateli ma bie mun piki ama mi bie kala ateli ma na, se igwein apu ma na, oju bu yetokoroapu ma na, torumgbolu pun-apu ma na, piki ikeliapu ma na now oki bo. 22 Bipikalaye boro siki, firinwengibo be nwo beme, ‘Senibo i ton bara mi miesam, okuma jin apu sobia bie pa piki kon warabe. 23 Ani nyanabo be nwose firinwengibo be be ye-e Ama mi bie ateli ma na kpapu ateli ma na bie mun, se tomoni ma miese ini sobo, miese iya wari mi beinbia bara.  24 A duko omine mgba piriabe na ini chin bipi se piri apu ma bu gboribo soni bipi se iya saso fiye mi lama eke!”

Obudukobo So Mi Laye
25 Gbori siki ton-a tomonikpo Jizos be na nwengima mun simeme. O vinpiki se nwose ini beme, 26 “I damabo se taraka seni inibo dabo na nyengibo na, inibo ta na awo na, inibo owuapuminapu na eremeniminapu na, piki inibo bu werimaka bo goyegoye ineda iya obudukobo so eke. 27 Piki inibo mgbesechin pura se i dukoka bo goyegoye ineda iya obudukopp so eke. 28 Ominea bie gboribo ogonowari namabla erechi ton-abe bebe, o tatari, kponji sime se ani labia ye nwo kien nemibia, nwofa ori ani labia igbiki nwo nyana-o tubo se ani nama karamabia ye. 29 O nemikase chuku chua so se, dokibo ori na o bari ineda ogonowari mi nama karama eke nwo bebe ani ori apu mamgba o seni deriye miebia. 30 Ini nwo bebia be bo be o wari mi sakime, okuma ô bari ineda nama karamake!’ Gbori amanyanabo nemikase kini poku na sono ende nwose kin-a ma poku na oyi ende nyana amanyanabo na owusobia bebe, o tatari kponji sime se koroma kon ani piribia nwofa ori inyo nyana isi amanyanabo be na owu mi sobia-e tubo. 32 Ori ineda eke bebe, ori oku se isi amanyanabo be firimabia, ô pa sasaju bu simeari siki deinma miebia bara.” 33 Jizos Be okwein mi be kuluma bu nwo beme, “Ani gbori bpara mi bu ominea bu gboribo soni ineda iya obudukobo so eke inibo nyana yegoyegoye bu barasinka simeogbo.”

Yebusoka Fun
34  “Fun mi ani ibime, okuma ani nemikase ania bele nwo fama okuma ani miese ani bo piki fun puko nyanabia oku bari ofori-e. 35 Ani bari ibi se kiri mi mieke, ani piki soye mie onwu kpo mi so pirike ini ani se gbin wokumabia. Amokuma 6 poki, 6 nemikase ben nyaname bebe!”

Fa Anaa Be
|15
 Gbori ene ton-a amaochoapu na ini depakimasa apu na bo Jizos Be poki-e borne. 2 Farisiapu ma na Oloko dieapu ma na saki mukumukuma okweinme, “Be bo be ini depakumasa apu ma nwo dayki se ini na yefiabe!” 3 Ani Jizos Be min kabo mi kon ini piri ye-e.
4 “Ominea bu gboribo nemikase anana sonoasi nwo nyana se aria bie gbori wu fa okuma cheye ô nwo mie? O gboriye fa sono-a si ma nwo weri sobia ari sime yefiari nyo bu se so mun fa gbori wu be doki mun ori ori ori siki labia. 5 Ori ori ori siki ô bie opuma belebia, se ori o se oria aba gbanabia, 6 se o pura vinpiki so na nwo bobia. Anisiki ori oria ikiapu ma na ori na palia anga-apu ma na nwo chin kobirimabia, se nwose mi bebia, ‘I bie opuma beleme na ari iya fa anana be dokibosam. O ye wa alali fi!’ 7 Anigbori bara bu a duko o piriabe gbori simiebo sibu vinpikime gose sobie simeipla biebele bakatein sibi vinpiki bupalimaka ngeifa kini-a sono-a si ma gose simebia biebele nengime.

Fa Igbiki Mi
8 “Anikanika oyi-a seleba igbiki nwo nyana eremenibo aria bu gboriye nwo fama okuma cheye a nwo mie be? A tonjie chuabia, ari aria wari ofinbia, se torukweinma nyo mi mgba boki kelemabia okimun ari ani ori siki labia. 9 Ani ani ori siki ari aria ikiapu ma na ari na palia anga apu ma na nwo chin kobirimabia, se nwose ini bebia, I bie opum beleme na a fama igbiki mi a nwo doki bosam. O ye wa alali fi! 10 A duko o piriabe, ani gbori bara mi bu, Tamono enjel apu ma ini biebelem sibu vinpiki gboribo be gose.”

Fa Toku Be
11 Jizos Be okweinma mun se nwo beme, “Gbori siki mama owuapu awo nyana gbori owubo simerne. 12 Kala bo be nwose o beme, Dada sime ngo ma bu i lalamaye seni i piri.’ Ani nweni bo be oria ngo ma nwo diama oria mama owuapu awo ma piri ye-e. 13 Boka din bo boro siki, kala bo be o lalama ngo ma nwo derime se igbiki mi na ama mi koroma some. O so bobo se mume, ô sime ofori-ofori dumo bu weri oria igbiki fifama nyo mi. 14 O nyana yegoyegoye o nwo famame. Anisiki opu buruba wasama ani se mi kelemame, se gboriye soni bari kon o pirike. 15 Ani ô so mun firinwengi ani se mi be gbori owubo piri-e mun ye-e, e bo be o seni oria ozu bie firimame oporopo dikidiki o piribia erechi. 16  O bime ori oporopo ma fiari akidi apura ma nwose obu dikidiki, okuma o fiyia ye seni o piri gboribo soni ofori-e. 17 Anibe kuluma o bo ôbu kainbo me se nwo beme, I da be oko firinwengiapu mamgba ini yefi bulo beinma piki konme, anisiki iri mianga buru i ba-e ton-abe! 18 A sise i da be dama munbia, se nwose o bebia, “Dada, A si miesam, Tamuno Be na iri na torukubu. 19 Iya toku se i chin mi bari i gbeinke Iya oko firinwengi apu ma be gboribo bara nwose iri na anga.”’ 20 Ani o sise se vinpiki dawu be damamun ye-e.

“O pa opuma wari mi na sasa wara ari ogbo, dawu be ori orime o kulie bu opu dikitibifoin nwo nyana o pirime, ani o mangi mun oria toku be riwo obolo se o bipi nynju ye-e. 21 ’Dada’ toku be nwo beme, ‘Tamuno Be na iri na Torukubu bu a si miesam. Iya toku seni i chin mi bari i gbeinke. 22 Okuma dawu be oria firinwengi apu ma chin se nwose ini beme, ‘Fikiri! Ibitein buchuaye mi okibo se o chua. Iringi se o bara tumgbali chua piki akpaka se o buo ma chua. 23 Anisiki mun yela nambulo be ba, wa se alali fi! 24 Aniatibi be iya toku be o fime, okuma mioku o dumosam o fame, okma mioku mi dokibosam.’ Ani alali mi saki ye-e.
25 “Ani siki mi bu, seni bo be o paka ozu mun anga bu omi-e, o vinpikibo wari na kpeki siki, ori akwa na nime na seki na nwo naame. 26 O firinwengiapu ma be gboribo chinme, se paka ariye nwose o gbelame? 27 Firinwengibo be o pekereme, ‘I mbire be o vinpiki wari bosam, se i da be yela nambulo be nwo basam, o deinma bu na oju kuro na bu vinpikibo ye gose!’ 28 Numbireowu seni bo be igani so okuma wari bie o so dukuke; ani dawu be pakabo se o teke ye-e na o so bo-e. 29 O dawu be pekere se nwo beme, ‘Diki, maa kurama bie mgba omonibo firinwengi oku a nwose firinwengi i pirime, a piki i tyo-aye nwo mieka siki ofoni-e. Cheye i nwose i pirike!  30 Okuma be iya toku be sefi ere bu iya ngo ma fama ho be vinpikibo siki, yela nambulo be I nwo ba o pirisam!’ 31 Dawu be pekereme, Iya toku, i siki mamgba iri na mianga omi-e, a nyana yegoyegoye piki ya ye-e. 32 Okuma wa alali fi se biebele gbeinme. aniatibi i mbire be ô fime, se mioku o dumosam o fame, okuma mioku o pakabosam.’

Nimi Nyana Firitibida Bo Be
|16
 Jizos Be nwose oria obudukoapu ma beme, “Gbori ngokon owubo simeme, se gbori firitibidabo nwo nyaname, se ini duko ô pirim’ na be firitibida bo be o nyanabo be igbiki nwo famabe,  2 ori o chin wari bie chu se nwose o beme, ‘Cheye ibu a nwo na-au? So bo so i iya ngo ma na nwengi kon bara be kienbipi nwose i piri beinma. Aniatibi i bari iya firitibida bo nwo so eke. 3 Firinnwengibo be bipi se obu fiema, se nwo beme, I nyana bo be ori iya firi bu i desinbia erechi biabç. Nde a miebia oku? Ari ineda inyo nyana kiri soku eke, ye omgbo piki i bugereremame.  4 Mioku a miebia ye a nemisam! Anisiki a bari firi nyana-eka siki, i oki inia wari ma bie chubia ikiapu a nwo nyanabia.  Ani ori o nyana bo be bara safi apu mamgba nwo chin wari bie chu ye-e. O nwose tatari bo be beme, ‘Nda ye i nyanabo be bara i nwo olo? 6 Olivs nwo chin pulo tini-a sono-a si a nwo olome,’ o nwo pekereme. Firitibuda bo be nwose o beme, ‘Kponji sime se mesi oyi finji nwo giein. Ani i olo ye kienbipi la oku-e. 7 O nwose jinbo beme, Iri kwani-a, ‘Nda ye i nwo olo?’‘Ipiamgba tonye be kiri mama-ende-oyiasi finji-e, o nwo pekereme. ‘Min iya kienbipi mi la oku-e, mama ende nwo giein, firitibida bo be nwo duko o pirime. 8 O nyanabo be, be si firitibi, bo be nwo tokonime ori obirima nemi se mieye mi gose aniatibi mi tomonikiri mi be apu ma nemi obiri nwo seni inia mie mieye nwo mie enekubu be apu ma nengime”
9  Jizos Be piki okweinma mun se nwo beme, “Ani gose a duko o piriabe ó tomonikiri be ngo ma nwose ikia mie ominea bu ma piri, miese ani fame bebe ini kuluma nyanaka wari bie ibioku o da chubia bara. 10 Boka ye b kubie se bugbana gbçny goyegoye pk bakaye 1y kuie se blJgbana gbçn1py so1a boka ye bu kubie se bugbana gbeinbo goyegoye piri bakaye bu kuie se bugbana gbeinka bo goye goye inibo piki baka ye bu kubie se bugbane gbeinka bo sobia. 11 Aniokuma, i tomonikiri ngo olo bu kubie se i bugbana gbeinke nwobe okuma, nde ini kokoma ngo bu kubie se i bugbanabia oku?  12 Jinbo nyana ye bu kubie se i bugbanaba oku ofori-e nwobe okuma, tubo sime i piri ye mi nwose i piribe?
13 “Gboribo soni ineda ye seni gbori siki mi bu mama tibini konma-eke o gboribo tari eke, se isi bo be nwo belemabia o nyanabereni gboribo piribia, se isi ho be dikisimbia. I  ineda gbori kirikiri firinwengi Tamuno Be na igbiki na pirike.”
Jizos Be Kon Da Okwein
14 Farisiapu ma mina aye mamgba nwo naa sik, mi Jizos Be nwose kpotime, aniatibi ini igbiki belemame. 15 Jizos Be nwose ini beme, “Omine mi obu seni tomoni-a torukubu karakara apu nwo mie apu ma-e, okuma Tamuno Be ominea kubiemgbolu ma nemime. Aniatibi tomoni seni opuye kienma ye Tamuno torkubu papaye-e.
16 “Mozizi oloko mi na ikiankoroapu ma giein aye ma na àri yebuso mun Jon, Mengisara bo be siki mi lame, ani aniski ngisi Tamuno Amanyanakiri mi be Ibi Bere mi ini nwo dukoabe, se simebo simebo gagama inibo bu se bie chuabe. 17 Okuma so mi na tomonikiri mi na main so mi sarasara tern Oloko ml bu bokatein pekere nwo weriso mi nengime. 18 “Tomonibo goyegoye inibo ta bubanasin se jin enemenibo simeme bebe inibo sefime se ini bubarasin sa eremenibo ma sime owubo o piki sefime.

Ngo Kon Bo Be Na Lazuros Be Na
19 “Gbori siki ngo kon gbori owubo simeme, ene bene bene o yela biriaye nwo biri-birime, piki opu igbiki la fiye nwo fifime. 20 Lazuros nwo chin gbori igweinbo, piki simeme, ino o bu bein warabe. Ini ori okibo ngokon bo be wari boko bu koroma koromam. 21 O toro se dikime na ori ngykon bo be debul bu sokoro fiye pumburo ma nwo fibia. Obiri ma soni bo obu sime ino ma nwo tabatabame. 22 Igwein bo be fime, se enjelapu o deki mun Ebraham be anga siki koromanie, sobie alali fi nyo mi bu. Ngo kon bo be piki fime se ini o dipime. 23 O duein-ama bu opu bufuka bie simeme se o toru deki chiema se Ebraham be orime, sasa jubu, Lazuros be oria anga siki omi-e. 24 Ani ori oloku ye-e, ‘Ebraham iya Dabo! I dikitibifoin, Lazuros be firima se ori ô bara tumgbali se mengi bie su se bo i bele pisima, aniatibi ari opu bufuka bie omi-e min fini mi bie!’ 25 Okuma Ebraham be nwo beme, ‘Iya toku se biekoroma na, iri be dumo siki bu ini ibi aye mamgba nwo seni i pirilme, ani Lazuros be si aye mamgba nwo nyana siki-e.  Okuma mioku ori ôbu timahe mianga, iri i bufuka bie omi-e. 26 Arimgba sikima okuma, gbun olulu minea ogboku omi-e, ani gose minyo weri sabi aninyo O damabobia erechi bi apu ma ini ineda eke, ineda piki i sime anga saba wa damaboba bo ofori-e. 27 Ngo kon bo be nwo beme,  Ibime, daho, Ebraham ari i tekeme, Lazuros be firima i da wari mi nwo seinma, 28 sono-a owuapu minapu nwo nyana warabe aninyo, ye o mun inia beri jine, miese ini pa mi bufeka sime anga mi nwo bo eka bara. 29 Ebraham be nwo bebe, Iya owuapu minapu ma ini Mozizi be na ikankoroapu ma na nwo nyana warabe inia beri jinebia apu ye iya owuapu minapu ma ini dukoari ye nwo poki. 30 Ngo kon bo be pekereme, Ani mi inia bu la eke, Ebraham Iya Dabo! Okuma tomonibo nemikasc fibusise se ini damamun okuma, anisiki ini inia si ma bu vinpikibia. 31 Okuma Ebraham be nwo beme, Ini nemikase Mozizi be na ikiankoroapu ma na poki eke bebe ani inia bu okoro eke nwenibo fibusise mume nwo be soni.”

Si
|I7
 Jizos Be nwose oria obudukoapu ma beme, “Tomoni miese in si miebia ye paka eka ye ofori-e okuma sifula sime inibo piri ani miese ari paka bo be! 2 Opu dupari se inibo kongo bu kpo se inibo se opu toru ogbo gbin wokuma mi ibitein, inibo miese mina dokdoko awomeni ma bube  gboribo mun si mie mi nengime. 3 Anierechi obuobi! “Iya minabo simieme bebe, o diki igani, o vinpikime bebe, barasin o piri. 4 O boro nemikase sonome-a siki nwo seni gbori ene bu si se i mie so, se o si se i mie siki goyegoye i damabo, A mie si bu, a pikisam, o nwo bebe, i  barasin ô piribia.”

Bereni
5 Okunwengiapu ma nwo seni Nyanabo be beme, “Minea bereni mi mie dubama tein.” 6 Nyanabo Be pekereme, “Mostad nwo chin chinmgbolu kalaye na gbasi bereni ó boro nemikase nwo nyaname be okuma, omine ineda nwo seni mi molberi nwo chin eje mi bebia, ‘Kuno bu weri ibu bura pakuma se mun toru ogbo Ibu dipi!’ se ani piki o pokia.


Firinwengi Bo Be Megbeinye
7 “Ominea bie gboribo nemikase firinwengibo nyana se inibo ozu bie firinwengiabe, anikanika anana dikidikiabe nwobe okuma. Ozu bie ô sobo siki, i nwose a bebe, ‘Sarama mun iya fiye fi’? 8 Ani sime bara bu i oko be-eke! Aninakaraka, i nwose o bebia, Iya saso fiye mi karakarama, iya firinwengi bite mi se ibu kpo se koru a yefi, se piki buari siki ani mi boro siki iya yefi piki bu. 9 Miebaka se firinwengi bo be e gbeinke ton ô piriye o nwo mie ye gose, o be gbein? 10 Ani ani sime ô piri oku mie, o mie nwo be aye mamgba o nwo mie so siki, o nwo be, Mine papa firinwengi apu-e se nwengi gbein firi ma nwo nwengisam.”

Jizos Be Oyi-a Bukan Obi Kon Apu gwome
11 Jizos Be Jerusalem nwo muari siki Sameria na Galili na ogboku, ô boro mume. 12 O gbori iwoama nwo mun simeme, oyi-a bukan-obi kon apu ori na iria mame, sasaju bu ini chie simeme 13 olokume, “Jizos! Nyanabo! Wa dikitibifoin.”
14  Jizos Be in ori, se nwose ini beme, “O mun se agbamieapu ma ó sime bara nwo diki.” Ini muari ogbo inia bu ma fiafiame. 15 Inia bu be gboribo orime na obu ibisam nwobe siki, o vinpikibo se gele puko se Tamuno Be tokonime. 16 O Jizos Be buo chuku biki koro se miebaka seni o beme. Be bo be Sameria bo-e. l7 Jizos Be puko deki okweinme, “Oyi-apu a nwo gwome nde isi esenie apu ma? 18 Nde miese be igonibo be kenge vinpikibo miebaka se Tamuno Be be oku?” 19 Se Jizos Be nwose o beme, “Sise so iya bereni i gwosam.”

Amanyanakiri Mi Be Bo Mi
20 Farisiapu ma be dapu Tamuno Amanyanakirj mi bobia siki nwose Jizos Be gbelame. Oria pekere bipi ani, “Tamuno Alnanyanakiri mi tomoni toruse oribia bara ani nwose bo eke. 21 Nwo bebia bo ofori-e na, Diki, mianga ani omi-e! anikanika, Aniamga ani omi-e!’; aniatibi Tamuno Amanyanakiri mi ominea bie ani omi-e.” 22 Anisiki nwose obudukoapu ma beme, “Siki mi ani bobia ó Tombo Toku Be ene ma be gbori ene nwo ori dokibia siki, okuma omine ani ori eke. 23 Nweni nwose o bebia, ‘Omine anianga diki!’ anikanika, O mianga diki!’ Okuma o paka mun ani dokima boroma. 24 So mi nwo wakam se sotoru biapaka gbori pekere kori mun isi pekere la oku mi ani Tombo Toku Be ene bu ani simehia oku-e. 25 Okuma o tatari opuma torusioribia, mi buo be apu ma piki o sikibia. 26 Noa siki bu ani sime bara mi ani Tombo Toku Be ene ma bu ani pikl simebia oku-e. 27  Nweni mamgba fi na bu simeme, se ama na ere na piki simeabe, okimun Noa be aru mi bukulo ene mi lame, se opu mengi mi bo inimgba bame. 28 Ani piki Lot be siki ani sime bara simebia. Nweni mamgba fi na bu na bu simeme, fe-abe, piki deriabe, ye dipiabe, piki wari wari namabe. 29 Lot be Sodom mi koroma so ene mi, fini na fini dupari mgbolu ma na sobie ene koro oku se koro sara inimgba bame. 30 Ani ini Tombo Toku Be diepakumabia ene bu ani simebia oku-e.

31 “An ene bu inibo wari ochu ogono sime bo korobo wari bie sime oria aye nwo okima ani gbori bara mi bu paka ozu bie musa bo be o bari vinpiki wari mun ma. 32 O lot tama se biekoroma! 33 Bukuroma inibo dumo duabia erechi dokibo goyegoye ani famabia inibo dumo famabo ani duabia. 34 Ani din mi bu, a duko o piriabe, mama owuapu gbori monoye ogono momo simebia: Ini gboribo nwo oki sobia, isi bo be nwo weri sobia. 35 Mama eremeni gboloma ipiamgba gbein simebia: ini gboribo oki sobia, isibo ma werisobia. [36 Mama owuapu ozu bie simebia: ini gboribon oki sobia isibo werisobia.”]
37 Obudukoapu ma o gbelame, “Nyanabo, nde nyo?” Jizos Be pekereme, “Fisa oju sime nyo, odele ma ari kobirimabia.”

Debo Koromafi Eremenibma Na Berekonbo Be Na Kabo
|18
 Anisiki Jizos Be gbori kabo kon oria obudukoapu ma pirime, se ye se ini die na ini siki mamgba teke gbeinme kubie lokomaka bara bu. 2 “Gbori ama bie gbori berekonbo simeme, ô Tamuno dikibalafake, piki tomoni osike. 3 Se debo koromafi eremenibo ani ama mi bie piki simeme, a siki mamgba o damabo bome, aria bere karakara nwo nyanabia erechi, Barachua i piri iri na taraka bo be bara bie!’ 4 Bolo siki lame berekon bo be ô gbori bara so mie dukuke, okuma ani be kuluma o nwo seni obu beme, A Tamuno diki balafake se piki tomoni osike nwobe soni,
5 okuma ma debo koromafi eremeni bo ma seni i piriari bufuka mi gose a miese ari aria karakara bere mi nwo nyanabia. Anika okuma a siki mamgba i damabo se ibu inyo famabia!”
6 Se Nyanabo Be okweinma mun se nwo beme. “Ani si berekon bo be dukoye mi o nwo poki. 7 Mioku, Tamuno Be o berekon oria tomoni ma bara ibi ma eka, barachua gose din na enekaka na nwose owu o piriari apu ma? Barachua ini piri bu o tete be? 8 A duko o piriabe, o berekon inia bara ibimaba, o piki sarama ani miebia. Okuma Tombo Toku Be tomonikiri bobia Siki o bereni nyana apu ori be?”

Farisibo Be Na Taksi ochobo Be Na Kabo Mi
9 Jizos Be piri min kabo mi kon inia bu ma se ibi apu kienma se jin-apu dikisima apu ma pirime. 10 Gbori siki mama owuapu mun Tamuno opu wari mi bie teke-e mume: gboribo Farisi bo-e, isi bo be amaigbiki ocho bo-e.  11 Farisi bo be obu sikima chie sime se tekeme, ‘A miebaka se i beme Tamuno, na ari ngerfi dokike, a jinbo inuma inumake, anikanika se fifiboke, jin apu miemie oku mi. A miebaka se i beme, na ari ori taksi ocho bo be simeoku nwo simeke. 12 Wiki mi bie a mama ene nwose buru se bubama bamame, a nyana aye mamgba se oyi-a kiri pu be gbori kiri a nwose i piri pirime.’ 13 Okuma taksi ocho bo be sasaju bu weri chie simeme, o toru deki chiema so mi dake, okuma bara se oria ekpe buro se nwo beme, ‘Tamuno, i dikitibifoin, iri  si bo-e!’ 14 A duko o piriabe,” Jizos Be nwo beme, “Amaigbiki ocho bo be-e, Farisi bo beke, ani Tamuno Be na karakara bu sime ye-e ô wari la siki. Aniatibi minabu se opuye miebo goyegoye ini nwo iderimabia, se minabu iderima bo goyegoye ini nwose opubo miebia.”

Jizos Be Kala Awomeni Belemame
15  Dapu inia dokodoko awomeni nwo okibo Jizos Be pirime o bara seni ini ogono gbanabia ereche Okuma obudukoapu ma ini ori se ini diki iganime, ini oko mieye gose. 16 Okuma Jizos Be awomeni ma chin obu piri, se nwose ini beme, “Ye awomen ma i damabo, omine ini kikima, aniatibi Tamuno Amanyanakiri mi sime nwo sime apu pirime. 17 min se biekoroma! Kala toku bara nwose Tamuno Amanyanakiri mi okika bo goyegoye ngisi ania bie so-eke”

Ngo Kon Bo Be
18 Gbori Ju tibinibo Jizos Be gbelame, “Ibi yediebo, cheye a nwo miese sime gbaso dumo nyana be?” 19 Jizos Be nwose ô gbelame, “I che gose ibi bo se i chin? Ibi gboribo so ofori-, Tamoun Be sikima okuma. 20 Oloko ma i ari nemime: ‘Sefi ma, nweni ba ma, furu ma, iruo kon ma, i da na i nyengi na osi.’
21 Nwenibo be pekereme, “Ari ase bu sime siki ngisi a maa oloko ma dukoye nwo mierne.” 22 Jizos Be min mi naa siki, o nwose ô beme, “I mie na ibi gboriye pa omi-e. I nyana aye mamgba deri, se ari be igbiki se igwein-apu ma piri, i piki sobie ngo nyanabia anisiki vinpikibo i duko.” 23 Okuma owubo be min mi naa siki, ori opuma ngirime, aniatibi ori opurna ngo nyaname.
24 Jizos Be ori ngiri oku ori siki, o nwo beme, “Ngo nyana apu ma Tamuno Amanyanakiri mi bie so mi bufukama oku diki! 25 Ngo konbo Tamoun Amanyanakiri bie so mi bufukama tein ikenambulo be laga torumgbolu bie tolu boro mi nengime.” 26 O dukoye na apu ma gbelam, “Ani okuma, okuma, tubo-re ineda duaboroma nyana be?” 27 Jizos Be pekereme, “Tomoni ineda mie-eka ye mi, Tamuno Be bu sarasararme.” 28 Anisiki Pita be nwo beme, “Diki! Wa minea wari ma weriso se i dukoabe.”
29 Jizos Be nwose ini beme, “Iin, se a kokomaye duko o piriabe na Tamuno Amanyanakiri mi gose wari, anikanika inibo ta, anikanika owuapu minapu, anikanika inibo yiapu, anikanika awo koroma sobo goyegoye Tamuno Amanyanakiri mi gose 30 min, buo mi bu, opuma ari nengi aye nwo nyanabia, bobia buo simegbaso dumo piki nwo nyanabia.”

Jizos Be Tere-a siki Karamaye Nwose Oria Fi Bere Dukome
31 Jizos Be oyi ma-obudukoapu finji ma oki sikima anga piri se nwose ini beme, “O poki! Wa Jerusalem muabe, ikiankoroapu ma Tombo Toku Be gbolomaye bu se diri bie giein yegoyegoye bo kokomaye nwo sobia nyo mi. 32 Ini ô boroma Jinseapu ma piribia, ô seni kpoti ô wolo, se fula se ôbu sarabia apu ma. 33 Ini o fomu, se ô babia, okuma tere-a din karama ene mi bu ô sisebia.” 34 Maa aye ma bu gboriye soni obudukoapu ma ini kainboke;
okwein mgbolu ma fieari ye ma soni ini se ini boimame, piki Jizos Be dukoari aye ma soni ini nemike.

Jizos Be Torumgbolu Pun Ye Omgbobo Gwome
35 Jizos Be bo Jeriko na kpeki siki, gbori torumgbolu pun owubo ateli anga ye omgbo simeme. 36 Tomoni kpo mi boro ari bara o nwo naa siki, o gbelame, “Mim mi cheye?” 37 Ini duko o  pirime na, “Jizos Nazaret bo be o boroabe.” 38 Ori olokume, “Jizos! Devid Toku! I dikibugerere!” 39 Toroko sime tomoni ma ô diki igani se nwose o beme, Deinma sime. Okuma anisiki ori oloku teinme, “Devid Toku! I dikibugenere!” 40 Ani Jizos Be dachie se ton ye-e na ini torumgbolupun bo be nwo okibo o piri. O bo kpeki siki, Jizos Be o gbelame, 41 “Cheye A nwo mie i piri i nwo bi?” O nwo pekereme, “Senibo, a bime a piki ye ori.”
42  Anisiki Jizos Be nwose ô beme, “Ye ori! Iya bereni miese ibu ibisam.” 43 Anikirikiri ori ineda ye orime, se ô Jizos Be duko, miebaka nwose Tamuno Be bema mume. Tomonikpo mi ani ori siki, inimgba Tamuno Be tokonime.

Jizos Be Na Zakios Be Na
|19
 Jizos Be nwengi mun Jeriko la se tolu boroabe. 2 Anianga taksi ocho ari tibinibo omi-e, Zakios nwo chinbo, ngo kon bo-e. 3 O bukuroma Jizos Be ori dokime, okuma ô gbolu ye gose ori ineda tomoni ma ogboku Jizos Be orike. 4 Ani o mangi inia toroko pelema se saikamo nwo chin eje tanji ye-e, Jizos Be oribia erechi, aniatibi ani ateli mi bu mi ô borobia ye-e. 5 Jizos Be bo aninyo la siki, o toru deki ogono dikime se nwose Zakios be beme, “Fikiri korobo, Zakios, aniatibi a mimgba iya wari bie simebia.” 6 Zakios be be korobo se opu biebele bu ori okime. 7 Ani ori apu mamgba saki mukumukuma okwein-abe, “Be bo be ô simiebo wari igoni musam!” 8 Zakios be sise chie se nwose Nyanabo Be beme, “Poki, senibo! A nyana aye ma se main pu be gbori kiri a nwose igwein apu ma piribia se ari inuma bo omi-e bebe, anibe inein-a kiri a nwose inibo gbeinbia.’
9 Jizox Be nwose o beme, “Duaboroma mimgba mi wari bosam, be bo be soni Ebraharn furo bie pakabo bo-e. 10 Aniatibi Tombo Toku Be ô bo fa apu doki se ini dua-e bome.”

Goil Ibbiki Be Kabo Mi
11 Tomoni ma min mi nwo pokiar siki, Jizos Be okweinma mun se gbor kabo nwo kon ini pirime. Mioku kalaye konm o bo Jerusalem la, se ini nwo koromarne na Tamno Amanyanakiri mi bo kiri oki-e ton-abe. 2 Ani o nwobe ye-e, “Gbori opubo simeme so bolo ama nwo muaho, ini o seni amanyanabo mie se o vinpiki ama bobia erechi. 13 Ma o muka simeogbo, ori oria oyi-a firinwengiapu nwo chinme so gbori goli igbiki nwose bobo pirime, se nwo duko ini pirime, Min mi o nwose firi bu chu, a so sa bebe. 14 Mioku, oria amapu taraka se o werimame, se ini oku seni o firimame o mun so siki, ini nwo beme, Wa bike be bo be minea arnanyanabo nwose.
15  “Ini be opu bo be nwose amanyanao miese o vinpiki bome. Ani kirikiri o tonme na ori igbiki se piri oria firinwengiapu ma ô toroko bo, miese ini opoli ton piribia bara. 16 Tatari  bo be bo se nwo beme, ‘Senibo, i se i piri igbiki mi a nwose oyi-a goli soye nwo mie bosam. 17 I  mie dinme, o nwose o beme, Iri ibi firinwengibo-e! I nwo kala ye lu kubie se bugbana gben warasiki, ari ì seni oyi ama tibidabo nwo miebia. 18 Main karama firinwengibo be bo seni nwo beme, Senibo, i se i piri igbiki mi a seni sono-a goli igbiki soye miesam. 19 O nwose o beme, I  sono ama tibidabo nwo sobia.’ 20 Jin firinwengibo bo seni now beme, Senibo mi iya goli igbiki mi-e ari ani seni akisi bie boi koromame. 21 Ari i dikibalafame, aniatibi iri bufukama bo-e, iya yeka ye i nwo okikime, piki, i dipika ye i nwo soku-sokume. 22 O nwose o beme, Iri si firinwengi, bo-e! Iya okwen ma mi a se beresi pele i piribia ye-e! I nemime na iri bufukama bo-e, a nyanaka ye a nwo okikime, piki dipikaye soku-sokume. 23 Ibime, ani, okuma, cheye gose i iya igbiki mi se igbikikokowari bie chuaka? Miese ania bu igbiki gbana i piribia bara, a nwo vinpiki bosiki.’ 24 O nwose aninyo chi sime apu ma beme, Omine o bara an goli igbiki mi oki, se ani seni oyi-a goli igbiki nyana firinwengibo be piri. 25 Ini nwose o beme, Senibo ori oyi-a goli

nwo nyana warabe! 26 O pekereme, A duko o pirabe, na nwo nyana wara bo be, ini bakama jinye nwose o piriba okuma nyanaka bo be, ori kian ma nyana kalaye mi soni o bara ini poko okibia. 27 Mioku, iri na tarakapu ma okuma ari amanyanabo so ini piri bika apu ma omine iri oki mianga bo se toroko ini ba!”

Omu Baraibi Seni Jerusalem Bie So Mi
28 Jizos Be min mi nwo dukoso siki, ori inia toroko pelema Jerusalem nwo mume. 29 O bo Betfegi na Betani nwo chin ama ma na kpeki siki,, Olivs Tundu mi nyo mi bu, Ori mama budukoapu se toroko firimame 30 nwo duko ini pirime: Ominea toroko sime iwoama mi o nwo mun o so muari siki, ini kpo koromna ayamburama asun toku o nwo oribia, nweni ngisi ma se nwengika wu. O finma, se o se bo. 31 Nwenj nemikase o gbela na nde o gose o finmariye nwo bebe, o duko inibo piri na Nyanabo Be o bime.”
32 Ini mun nyo mi lasiki, Jizos Be duko ini piri bara mi mi, ani paka oku-e. 33 Ini ayamburama asun be nwo finmari siki, o nyana apu ma nwose ini beme, “Nde o gose o finmari ye?”
34 Ini pekereme, “Nyanabo Be o bime.” 35Se ini ayamburama asun be okimun Jizos Be pirime. Anisiki ini inia buchuayema se nama be ogono ise, se barachua Jizos Be piri seni ori oria ogono bukulome. 36 Ori o se nwengi muari siki, ini inia buchuayema se ateli iseme.
37 O bo Jerusalem na kpeki siki, ateli mi Olivs Tundu mi bu weri tu koro nyo mi bu, oria obuduko baka tomoni kpo mi saki miebaka se Tamuno Be be se S tokonume gele puko bu ini orisa opuaye mamgba gose: 38 “Tamuno Be Nyanabo Be erc bu bo Amanyanabo be belema! Deinma sobie sime, se boma sime Tamuno Be piri,!”
39 Anisiki tomnonikpo mi bie sime da Farisi apu aninyo okwein pakuma Jizos Be piri, se nwo beme, “Yediebo, duko iya obudukoapu ma piri se ini yawuma sime!”
40 Jizos Be pekereme, “Ini yawuma simeme bebe, a duko o piriabe dupari ma na minabu na saki olokubia.”

Jizos Be Jerusalem Mi Gose Owume
41 O bo opuama mi na kpeki se ani ori siki, ori ani gose owume. 42 Se nwo beme, “I boro pa mimgba ene mi bu deimna okibobia ye nwo nemime be okuma! Minyo mioku i ineda ani orieke! 43 Siki bobia iri na tarakapu ma onu se i gbori kelema, kiki chua i piri se anga na anga na bu i gbein korormabia. 44 Ini gbotubara i famabia1 i bie sime tomoni ma na, ini gbori dupari soni bubarasin-eke ama kiri bu, aniatibi Tamuno Be bo i dua-e boari siki mi i nemike!”

Jizos Be Tammuno Opu Wari Mi Mume
45 Jizos Be Opu Teke wari mi bie mun se saki tomoni ma depakumame. 46 Nwose ini beabe na, “Ani gieinsam Fiafa Diri ma bie, na Tamuno Be nwo beme, ‘Tekewari ini nwose Iya opu teke wari mi chinbia.’ Okuma omine ani piki seni furuapu pokolo miesam!”
47 Jizos Be ene bene bene bu Tamuno opu wari mi bie yedieme, agbamie tibini ma na Oloko dieapu ma na piki tomoni ma be tibinima na bime ini o ba. 48 Okuma ini boro se ani miebia oku ini ineda dokiboke, aniatibi nweni mamgba ô poki bu ini omi-e, ini gbori okwein mgbolu so fama bike.

Jizos Be Nyana Kuro Na gbolorna Bere
|20
 Gbori ene, Jizos Be opu teke wari bie sime ye se tomoni ma die se Ibe Bere mi be okwein nwo kon ini piri ari siki, tibmi agbamieapu ma na Oloko Dieapu ma na piki ama seniapu ma na bome, 2 se nwose a beme, “Duko wa piri, che kuro i nwo nyana se maa aye ma mie-au? Tubo i se maa aye ma mieari kuro mi nwose i piri?”
3 Jizos Be ini pekereme, “Ye mioku a gbori nwose d gbela. 0 uko ok9rn, 4Jon be se mengi se nweni sara kpro m Tamuno bara am bo muno se tomoni bo bara ani bo?”
5 Ini saki inia ogboku bere jiname, “Cheye wa nwo duko be? Tamuno bara ani bome wa nwobe okuma,’ o nwo bebia, ani okuma, ‘Cheye erechi o Jon be berenika? 6 Wa nemikase tomoni kpo bara-e nwo be okurna, ini bebe tomoni kpo mi dupari se wa gbinbia, aniatibi ani inia buokorome na Jon be ikiankoro-e.” 7 Ani ini pekere ye-e, “Wa nemike ani bo anga.”
8 Se Jizos Be nwose ini beme, “Ani-e bebe iri soni a seni maa aye ma mie kuro mi bo anga a duko o pirieke.”

Vain Ozu Okoapu Kabo Mi
9 Jizos Be mi kabo mi kon tomoni ma pirime, “Gbori owubo gbori vain ozu nwo dipime, se ani seni oko apu pirime, se bolo siki bu wari koroma some. 10 Aria mgbolu ma kainbia siki bo la siki, o gbori omombo nwose okoapu ma firimame, o lalama mgboluma inia bara nwo okibia erechi. Okurna okoapu ma omonibo be fomu se papa bara bu ô depikime.  11 Ani o piki jin omonibo nwose sein ye-e, okuma oko apu ma piki o fomume, bugererema bara nwose o mieme, se gboriye soni se o pirika bara bu ô depikime. 12 Se o piki tere karama omonibo se seinme oko apu ma piki ye se ori soni nwo lama seni o suma pakumame. 13 Anisiki ozu nyanabo be nwo beme, ‘Cheye a nwo mie e? Ari iya toku ibu yela bo be seni seinbia pikipikiye ofori-e, ini osi se o piribia! 14 Okuma oko apu ma ori ori siki, ini nwose jinbo-jinbo beme, ‘Be ani ye ma nyana bo be toku-e. O ye wa o ba se o nyana ye ma minea ye nwoso! 15 Ani ini ozu mi bie o suma pakuma, se o ba ye-e.”
Jizos Be nwo gbelame, “Cheye, anisiki ozu nyanabo be nwose oko apu ma mie be? 16 O bo se inia apu ma nwo basinbia, seni ozu mi oki se jin okoapu piribia.” Tomoni ma min mi na siki, ini nwo beme, “Oko sime ye ofori-e!”
17 Jizos Be ini diki se gbelelame, “Cheye, ani okuma, min Tamuno okwein mi nwo fie?
‘Wari namapu ma siki dupari mi
Vinpiki bo yelatein dupari nwo sam.
18 Biki ani dupari mi ogono korobo goyegoye inibo kosibia se ani dupari mi biki nwenibo ogono korome bebe, ani inibo gbein fon miebia.”

Taksi Gbein na gboloma Bere Mi
19 Oloko dieapu ma na tibini agbamieapu ma na bukuroma aninyo mi bu Jizos Be kunbia bara nwo dokime, aniatibi ini nemime na ini gboboma kabo mi o kon ye-e, okuma ini tomoni ma dikibalafame. 20 Anierechi ini embe dokime. Ini dapu na obu fime na ini gbeinma mun okwein bu Jizos Be bipi woki, miese in o boroma kuro nyana apu ma na piki Romapu Govina be na piribia bara. 21 Mina nweni-enye apu ma nwo seni Jizos Be beme, “Yediebo, wa nemime na i dukoye na i dieye na karakara ye-e. Wa piki nemime na i nwenibo torukunkunke, okuma Tamuno Be tomonibo bara biari kokomaye mi i now diedieme. 22 Duko wa Oloko mi na kura muno se kuraka?
23 “Okuma Jizos be-e,” inia epele mi nwo nemine, se nwose ini beme, 24 “O gbori seleba igbiki se i die. Tubo toru na ere na ania bu omi?”
“Amanyanabo be-e,” ini nwo pekereme.
25 Ani Jizos Be nwobe ye-e, “Ibime, ani-e bebe, sime Amanyanabo be piriye mi nwose Amanyanabo be gbein, piki sime Tamuno Be piriye mi nwose Tamuno Be gbein.”
26 Ini ineda anianga tomoni ma toroko bu gboriye soni nwose ori oloke, ani ini yawuma sime ye-e, o pekere mi ijira se inia bu sarame.

Fibusise gboloma Bere Mi

27 Da Sadusiapu Jizos Be damabome, ini mi be ye-e na tomoni fib u siseke, ini o gbelame, 28 Yediebo, Mozizi be min Oloko mi nwo gienin wa pirime: ‘Owubo nemika se awo oforika bara bu taro ma koroma fime bebe, numbireowu ineda ari debo koroma fisa eremenibo ma oki simebia, miese ini awo nyanabo fisa bo be piribia bara. 29 Gbori siki sonome-a owuapu minapu simeme inia bie tatari bo be ere simeme, se ma awo nyanaka sime ogbo fime. 30 Anisiki main karama bo be eremenibo ma na simeme, 31 aniksiki tere karama bo be piki a simeme. Ani gbori bara mi ani ani paka ini sonome-a apu ma piri oku-e, inimgba fime awo nyanaka bara bu. 32 Ye mamgba be kuluma, eremenibo ma so fime. 33 Mioku, fiapu ma fib u sisebia ene mi bu tubo ta a nwo so be? Ini sonome-a apu mamgba a sime borosa siki.”
34 Jizos Be nwose ini pekereme, “Mi buo ama na ere na sime omi-e, 35 okuma bobia buo mi bie fibusise gbein apu ma ini ama na ere na sime kon-eke. 36 Enjelapu simeoku mi ini simebia oku-e ini piki bari fieke. Ini ma ani Tamuno awo-e, aniatibi ini fibusisesam. 37 Mozizi be o piki ani mie belemame na ini fiapu nwo sisemasam. Kori sime piri bere duko diri toru mi bie, o Nyanabo Be gbolomaye nwo dukome na ‘Ori Ebraham Tamuno-e, Aizik Tamuno-e, piki Jekobo Tamuno-e, 38 Min mi fieme na ori ani dumo apu ma be Tamuno Be-e, fiapu make, aniatibi obu inimgba ini dumo warabe.”
39 Oloko dieapu ma bie dapu puko deki okwein se nwo beme, “Yediebo, min mi i pekere bome!” 40 Aniatibi ini ineda bari dadama gbori bere soni seni o gbelabia oku ofori-e.

Mesaya Be gboloma Gbela Bere Mi

41 Jizos Be nwose ini gbelame, “Nde o gose oko beye na Mesaya Be Devid furo bie bo-e? 42 Aniatibi, Devid be na minabu na Fiafia nime diri mi bie nwo beme,
‘Nyanabo Be nwose I Nyanabo Be beme,
Mio iya amabara anga bu sime
43 okimun ari iri na tarakapu ma se i buo, gbanamaye nwo mie siki la.
44 Devid be, anisiki, ‘Nyanabo; nwose o chinme, nde ani okuma Mesaya Be Devid furo bie bo nwo  sobia oku?”

Jizos Be Oloko Dieapu Ma Gose Inia Berijineme
45 Tomoni mamgba o poki ari ogbo Jizos Be nwose oria obudukoapu ma beme, 46 “Oloko dieapu ma bu omine obu obi, mangwo buchuaye chua nwengi ma boro bubelebele apu ma, piki fe chiri bie osi bara se ini kereni mi belema apu ma teke wari ma bie orutonma weri sime aye ma nwo sele okiki apu ma piki alali-a nyo ma bie ibitein kiri ma sele okiki apu ma 47 deapu ma koroma fisa eremeni ma bubin se inia wari ma nwo inuma okiki apu ma, ani siki gbeinma nangwo teke nwo konkon apu ma! Inia bufuka ma siteinbia!”


Debo koromafisa Eremeniboma Diepiriye Mi
|21
Jizos Be nyo diki kelema se ngo kon apu ma inia diepiriye ma se Oputekewari mi be igbiki koko akpa mi bie chuari oku na, 2 piki debo fisa eremenibo ma aria mama kobo ma se chuari oku na nwo orime. 3 O nwo beme, “A duko o piriabe, na ma igwein debo fisa eremenibo ma se chua ye mi bakatein inimgba se chua ye ma nwo nengime. 4 Aniatibi isiapu ma ini nyana ngo bie inia bubeleye nwo sin, kon-aye se chuame okuma ari ari igwein la oku mi bu a nyana ye mamgba a nwo prime.”

Jizos Be Opu Tekewari Mi Kanbia Nwobe Ye Dukome
5 Obudukoapu ma bie dapu Oputekewari mi dikitoru gbein bara mi na, ini se ani nama ibi dupari ma na piki ania bie ini se Tamuno Be piriari diepiriaye ma gbolomaye dukoari siki, Jizọs Be now be, 6 “O nwọ mianga oriari aye mamgba, siki bobia, minyo bu gbori dupari soni ania kiri bu bari sime-eke aria mgba ini suma gbinbia.”
 
Bufuka Ma na Torusiori ma na

7 Ini gbelame, “Yediebo, nde siki min mi mie be? Cheye paka be se diepakum na ani miebia siki mi lasam?
8 Jizos Be nwo beme, “Omine obi, o bereni se ini obori se o chinma. Aniatibi ton-apu iya ere bu bo se now bebia, iri ori-e!’ na ‘Siki mi lasam! Okuma omine ini dukoma.
LUK  21
17 I gose bebo bebo taraka se o werimabia.
18 Okuma ominea tibigbori inime soni faeke. 19 O kuroma chie aniatibi mi o weri ominea bu duaboromabia oku mi-e

Jizọs Ḅe Jerusalem kanbia Bere Dukome
20 “Omine ori na owuni Jerusalem mi gbori kelemasam nwo bebe ani o meni na boloeke ini ani kanbia. 21 Anisiki Judia bie sime apu ma mangi so chingi ma ogono mun ye opu ama mi bie sime apu ani koromaso, paka ama bie musa apu ma bari vinpiki opu ama mi bie muma. 22 Aniatibi ma ‘Ene ma bufuka piri ene-e, miese Fiafia Diri mi duko aye ma bo kokomaye sobia bara 23 Ari ene ma balafamaye so fura eremeni na ndo se awo piriari nyengi apu na piribia oku diki! Balafama torusiori sime min ama mi piribia, Tamuno opu igani pikibo minapu ma ogono gbanabia. 24 Ini okolagiji seni dapu babia, isiapu ma ini omu bie ini kun se Se mamgba munbia se oru bere nemi apu ma buo seni Jerusalem mi nangabia okimum inia siki mi kara siki labia.


LUK  21
25 “Kiriye irua mi na akalu mi na, piki loliama na bu pakabia. Tomonikiri bie se mamgba bari kuro kubie nyana eke, toru mi be fie mi na onungo ma be jike mi na be balafa gose. 26 Tomoni balafa bu weri funmubia, ini bo bebe tomonikiri mi labia aye now koru ari ogbo, aniatibi sotoru sime kuro ma aria kiri ma bu ini ari desinbia.
27 Anisiki mi Tombo Toku Be tolupakabia ye-e, sobuno bie opu kuro na boma nab u. 28 Maa ye ma saki pakabia siki, o sise chie se ominea tibi ma nwo  deki chiema, aniatibi ominea duaboroma mi ani kpekisam.”

Fig Chin Mi Be Dawoye Mi

29 Anisiki Jizos Be mi kabo mi nwo  kon ini pirime “O fig  chin mi na isi-a chin mamgba na nwo seni biekoroma. 30 Ania inyanya ma saki pakaboari siki, o nemime na irua kpoin kpekisam. 31 Ani gbori bara mi bu, maa aya ma paka se omine ori siki, o nemibia na Tamuno Amanyanakiri mi ani bo-e ton-abe.
32 O min mi se biekoroma! Maa aye mamgba miebia, mioku dumo sime apu mamgba ma fi soka simeogbo. 33 So na tomonikiri na borobia okuma iya okwein ma ari ngisi boro-eke.

Obi Nyana Gose Bupalimaye

LUK  21 - 22
37 Jizos Be Oputekewari mi bie enekaka se aria ene ma bu sime yedie-dieme, se saso so siki o so mun din mi se Olivs Tundu mi ogono simi-simeme.  38 Tomoni mamgba dede mi nwo  seni Tamuno opu wari mi mumume o pokibia erechi.

Berebiya Jizọs Ḅe Piri Mi
|22
Suka fituru alali mi bo kpeki siki mi, ini Sababoro nwose chin ye mi. 2 Tibini apu ma na, Oloko dieapu ma na boima Jizos Be babia boko doki simeme aniatibi ini tomoni ma nwo dikibalafame.

Judas Ḅe Berenime O Jizos Ḅe se Ibafibia
3Anisiki Oru be Judas be bie some, Iskariot ini nwose chin bo be, oyima obudukoapu finji ma bu be gbori bo-e. 4 Ani Judas be nwengi paka so mun tibini agbamie apu ma na Tamuno Oputekewari koru apu ma be tibini ma na okweinma ye-e, o bara werima Jizos Be boroma ini piribia oku 5 Inia biebeleme se piki igbiki bereni o pirime. 6 Judas be ani bereni okime se saki acho dokime Jizos Be seni ibafi ini piribia bara tomoni ma ani gbolomaye nemika bu.

LUK  22
7 Ene mi bo lame, Suka Fituru Alali siki mi bu, ini Sababoro fiye anana ma nwo  babia siki 8 Jizos Be Pita be na Jon be na firima pakuma se nwose ini beme: “O mun wa se minea Sababoro fiye fibia ye nwo karakarama.”
LUK   22
13 Ini pakasome, se Jizos Be duko ini piri bara mi ani ani paka oku-e, se Sababoro fiye mi ini nwo karakaramame.

Nyanabo Ḅe Saso Fiye Mi
14 Siki mi bo lasiki, Jizọs Be oria kiri nwo  okime debul mi bu okunwengiapu ma na ori na.
15 O nwose ini beme, “Ari opuma bime ari omine na mi Sababoro fiye mi fi, ma a torusiorika sime ogbo! 16 Aniatibi a duko o piriabe, na a bari jin siki se ani fieke okimun ini Tamuno Amanyanakiri mi bie ani mie beinmabia siki la.”
LUK  22
19 Anisiki o fituru mi okime, miebaka se Tamuno Be beme, ani pu se ani seni ini piri se nwo beme, “Min iya oju mi-e, [ini seni o piriye mi. Min mi mie I se biekoroma bu” 20 Ani gbori bara bu ori omongo mi se ini pirime, saso fiye mi ini nwo fiso siki, se nwo beme,  “Min omongo mi ani Tamuno Be iwo oboku mi-e, ini iya pulo se ani mie kuroma ye mi, ini o gose osun ye mi-e.]
LUK  22
23 Ani ini saki ini ogboku gbela ye-e inia bie bu ineda o seni min bara mi miebia bo mi.

Opu Kiri Simebia Bo gboloma Jineaye

24 Berejinea obudukoapu ma ogboku pakabome inia bie opu sotein biabo gbolomaye bu. 25Jizọs Be nwose ini bem, “Min tomonikiri mi be amanyanapu ma inia tomoni ma bu kuro nyaname, ini piki ‘Tomoni ma ikiapu, nwọ  seni bereton-apu ma chinme! 26Okuma min bara mi ani nwo sime o piri eke ani nakarak, ominea bie opus tein bo be boka tein bo bara nwo sime, se tibini bo be piki firinwengi bo bara nwo sime. 27Tubo opubo sotein, debul bu kponji sime fiye fi ari bo be muno se firinwengi o piriari bo be? Ani sime bara, kponji sime bo be-e Okuma iri, ominea ogboku firinwengibo bara bu omi-e.
28 “Omine iri na simeme iri be dadiki siki mi mgba 29i Da be bereton kuro nwose i piri okumi, ani iri so piki bereton kuro se o piribia oku-e.
LUK  22

Jizọs Ḅe Pita Ḅe O Pikibia Ikian Nwọ Korome

31 “Saimon, Saimon! Poki! Oru be o Kuro okisam omine mgba dadikibia erechi, ani ozu kori bo be osirosiroba bu ipiamgba sele sikima oku mi. 32 Okuma a teke i pirisam, Saimon, miese iya beremi bu i bikieka bara. Se i vinpiki i dabia siki, i barachua iya minapu ma piri.”
33 Pita be pekereme, “Nyanabo, a bukarakaramame i duko ikoli bie so, piki i duko fi!
34 Jizọs Be nwo beme, “A duko i piriabe, Pita, mi din oboko ma painka simeogbo i tere-a siki se i pikibia na i i nemike.”

Ogbiki chua Akpa, Bara Olo Akpa Na Okolagiji Na
35 Ani Jizọs Be nwose ini gbela ye-e, “Igbiki chua akpa, na bara olo akpa na akpaka na ofori bu ari o firima pakuma siki mi, ye ominea bufukam?”
Ini nwọ pekereme, “En-en, bufukamaye     ofori-e”.
LUK  22
38 Obudukoapu ma nwo beme, “Diki mama okolagiji mianga omi-e, Nyanabo!”
“Ani ibisam” o nwọ pekereme
                            

Jizọs Ḅe Olivs Tundu Ogono Tekeme

39 Jizọs Be opu ama mi koromaso se Olivs Tundu ogono mume o miemie bara bu, se obudukoapu ma obu so mume. 40 O mun nyo mi lasiki, o nwose ini beme, “O teke miese o telima bie so-eka bara.”
41 Anisiki ori ini weri sikimame, mun kpereki se tekeme. 42 Se nwo beme, “Dabo, I berenime bebe, I bara, mi torusiori omongo me okisin. A bi barake, ani simeoku-simeoku soni, okuma ye I bereni ye mi mie.” 43 [Enjelbo sobie korobo o bu seni o die piki inyo se obu chuame. 44 Opu kururu bu o kuroma tekeme, obu paka imo mi oju bu kpoinkpoin kiri koroari pulo simieoku simeme.]
45 Teke bu o sise siki o vinpiki obudukoapu ma damamun se ini monoari oku nwo orime, ngiri piki inia bu inyo famame. 46 Se nwose ini beme, “Nde o gose monoari ye? O sise se teke, miese o biki telima bie so-eka oku.”

Jizọs Ḅe Kun Mi
47 Jizọs Be okwein sime ari ogbo tomonikpo bo lame, Judas, oyima obudukoapu-finji ma bu be gbori bo be inia toroko dame . O Jizọs Be damabome o bipi nonjubia erechi. 48 Okuma Jizọs Be nwo  beme, “Judas, bipi-nonju I nwose Tombo Toku Be se ibafi-au?”
LUK  22
51 Okuma Jizọs Be nwo beme, “Ibisam o bari jinye miema!’ Ori o bara se nwenibo be beri lama se o gwome.
52 Anisiki Jizọs Be nwose tibini agbamieapu ma beme, Oputekewari mi be firinwengiapu ma na piki seniapu ma na ani bo ori oki-e bo apu ma, “Oloko kanbo bara o nwose ololagiji ma na mgbele ma na se I damabo? 53 Ari omine na ene mamgba Oputekewari mi bie simeme, omine I kun dukuke. Okuma min o kuro konbia siki mi-e, ani kanakana mi be kuro mi bereton-ari siki mi.”

Pita Ḅe Jizọs Ḅe Pikime
54 Ini Jizọs Be kunme se ori oki se Gele Agbamiebo be wari mume se Pita be sasaju sime ini dukome. 55 Berekon  wari mi be nungo ogboku bu, ini fini tonome, se Pita be so inia bu  so fini mi temime. 56 Firinwengiari ereminiawo ma bu be gbori eremeni toku ori ini na fini anga simeoku ori siki a toru se o da se nwọ beme, “Be bo be soni obu bo-e!”
57 Okuma Pita be ani ;ikime, “Eremenibo, o nemi soni ari o nemike!”
58 Bipi kalaye boro siki, gbori owubo obu elekima chua se nwọ beme, “Iri soni inia bu be gboribo-e!”
Okuma Pita be pekerme, “Owubo, iri ka-o!”
LUK  22
60 Okuma Pita be pekereme, “Owubo, I dukoari ye tibi a nemike!”
LUK  22

Ini Jizọs Ḅe Komobo Piki O Fomume
63 Jizọs Be koru sime apu ma o se kpoti piki o fomume. 64 Ini ye seni o torumgboluma fina se o gbelame, “Mgbamgba! Tubo I baku? 65Ini piki ton-a wolo okwein nwo kon o pirime.

Ini Jizọs Ḅe Se Berechiri Mi Toroko Bome
66 Ene ba siki, Ju ama seniapu ma na, tibini agbamieapu ma na Oloko die apu ma na iriamame, se ini Jizọs Be oki inia berechiri mi bome. 67Ini nwo beme, “Duko wa piri, Mesaya Be Iri?”
LUK  22 - 23
LUK  22 – 23

Ini Jizọs Ḅe Se Pailet Ḅe Toroko Mume

|23
Bebe tomonikpo mi mgba sise se Jizọs Be oki Pailet be toroko mume, 2 Ini saki bere se o punumame: “Wa be bo be kunme o minea tomoni ma nwo da irima ari ogbo, duko ini piriabe na ini taksi ocho Sedabo be pirima, piki obu diepakumabe, na ori ani Mesaya, Amanyanabo-e.”
3 Pailet be o gbelame, “Juapu amanyanabo be Iri?” Jizọs Be pekereme, “Iri mi oko be ye-e,”
4 Anisiki Pailet be nwose tibini Agbamie apu ma na tomoni kpo mi na beme, “A gose berepele be bo be bara simabia ye a nwo  orike.
5 Okuma in kuroma duko se nwo eme, “Oria dieaye ma bu, ori amafiemabia ye nwo mieabe tomoni ma ogboku, bebe Judia mgba bie. Galili bie o sakime, mioku o bo mianga lasam.”

Jizọs Ḅe Se Herod Ḅe Toroko Bo Mi
	
6 Pailet be min mi naa siki o gbelame, “Be bo be Galili bo no?” 7 O bo nemi na Jizos Be Herod be bereton ari nyo bu bome nwobe siki, ori o se Herod be firimame, anisiki ori soni o Jerusalem bie omi-e. 8 Herod be o bie opuma belema o Jizos Be ori siki, aniatibi ori o bu be bere nwo naasam, se bolo siki ngisi ori ori ori dokime. O toru se Jizọs be mieba bugbiripumaye nwo ori dokume.
LUK   23
10 Tibini agbamieapu ma na Oloko dieapu ma na pakabo se kuroma bere duko Jizọs Be punumame. 11 Herod be na oria owuni ma na Jizọs Be nwose kpoti se dikisima bara nwose o mieme ini ibi koro opu buchuaye se o chua se o se pikina Pailet be firimame. 12 Anin gbori ene mi bu Herod be na Pailet be na ikia some taraka bu ini simeme ani ene mi ma laka siki.

Ini Fi Berepele Jizọs Ḅe Pirime
13 Pailet be tibini agbamieapu ma na amatibidapu ma na, tomoni ma na nwo chin kobirimame, 14Se nwose ini beme, “O be bo nwo beme, na o tomoni ma da irimabe. Mioku, ominea torukubu bu ari o pekele dikisam, o seni o punuma aye ma bu o bara siye ofori-e. 15 Herod be sono o bu si dokibo orika bara bu o se piki wa seinmame. 16Anigose ari o fomu se obu barasin, se o sobia.”
17 [Sababoro Alali goyegoye Pailet be gbori ikolibo bu barasin ini piripirime.]
18 Bebe tomonikpo mi olokume, “O ba! Barabas be bubarasin wa piri!” 19 Barabas be ini nwose ikoli bie chume, ani opu ama mi bie koro amaowu mi na piki nweni ban a gose.
20 Pailet be bime o Jizọs Be bu barasin, ani o piki kpoto okwein tomonikpo mi piri ye-e.
21 Okuma ini pikina olokume, “O bakuba! O bakuba!”
LUK  23
LUK   23
LUK   23
Jizọs Ḅe Se Mgbesechin Bu Bakuba Mi
26 Ini Jizọs Be oki some, ini mun-ari siki ini Saimon nwo chinbo na iriame, Sairini ama bo be. Jin ama bu o so Jerusalem opu ama mi bie so boabe. Ini o kun se mgbesechin mi se oria ogono gbana, se ori ani pura Jizos Be dukome.
LUK  23
LUK   23
LUK   23
Ini oria buchuayema diama okime ikian-waki bu. 35Tomoni ma anianga sime se Juapu tibini ma nini wakima o okomboari oku mi diki se, nwo beme, “O jin-apu duaboromame ye o piki obu duaboroma, ori nemikase Tamuno be sele oki Mesaya be-e nwo bebe!”
36 Owuni ma soni o kombome: ini o damabo se yelaka iru se o da, 37se nwo beme, “fbu duaboroma, iri nemikase Juapu amanyanabo be-e bebe!”
38 O tibi ogonoju bu maa okwein ma ini nwo gieinme: “Be ani Juapu Amanyanabo Be-e.”
39 Anianga sololo sime oloko-kan apu ma be gboribo wolo okwein kon o pirime: “Mesaya Be frika? Ibu na mine na nwo duaboroma!” 40 Isi bo be, o diki igani se nwo beme, “I Tamuno diki balafaka? Iri ori na gbori berebarasi mi bie omi-e. 41Minea ye mi, ani simeoku-simeoku soni, karakarame, aniatibi wa mieye be gbeinye mi wa nyana ari ye-e, okuma ori o mie siye ofori-e.” 42Se o nwose Jizọs Be beme, “Jizos I se biekoroma, Amanyanabo bara I nwose bobia siki!”
43 Jizos Be nwose o beme, “A bereni I pirime na mimgba I iri na paradais bie simebia.”

Jizos Ḅe Fi Mi
44 Ani bo pa oyi ma so finji pembe ye now lasam irua mi bari biake, se kanakana bebe ama mi mgba nwo gbein weri okimun tere-a so biri lame. 45Se Tamuno Oputekewari mi bie sime kikichua bite mi main pume. 46 Jizọs Be gele puko se olokume, “Dabo! I bara Ari I teme se chuame!” O min mi be, se inyo binmame.
LUK   23
48 Aninyo kobirima ye diki sime apu ma paka ye mi nwo  ori siki, ini bara se inia kubie baku se kururu bu vinpiki so wari mume. 49 Toru na Jizọs Be nemi apu mamgba, Galili bu weri o dukobo eremeni ma se chua, sasaju bu weri chie sime maa aye ma nwo orime.

Jizọs Ḅe Dipi Mi
50 Josef ini nwose chin gboribo omi-e, Judia amabie, ori sekeni ogbo apu ma be gboribo-e, ibi piki karakara tomonibo-e, 51 be bo be ini ton aye ma na ini mie aye ma na o bipi soke. Ori Juapu se mi bie Arimatia bo-e, se o piki Tamuno Amanyanakiri mi be bo mi koruabe. 52 O Pailet be damamun se Jizọs Be oju mi bime 53 Ani ori oju mi sin koroma, loko bite se ani fangalama, se dupari bu ini souk se ma ini duein se chuaka idupu bie ani se isun koroma ye-e. 54 Ani chochi sono-a din ene-e, bukarakarama ene mi-e. inyosara Ene mi so la-e ton-abe.
LUK  23 – 24
Inyosara Ene mi ini nwose inyosarame, Oloko mi duko bara bu.


LUK   24

|24
LUK  24
8 Anisiki eremeni ma oria okweinma nwose biekoromame, 9 se Idupu mi nyo bu vinpiki some, se maa aye mamgba nwo duko obuduko oyi gboriapu finji ma pririme, piki kon apu mamgba na. 10 Mina eremeni ma ani, Meri Magdalin ma na, piki Jems nyengi Mer ma na-e, isi eremeni ma inia bu so se maa ye ma duko Okunwengiapu ma pirime. 11Okuma Okunwengiapu ma nwo koromame na eremeni ma duko ini piriari ye ma nemi aria bie ofori-e, ini piki ari berenike. 12Okuma Pita be sise se mangi idupu mi sime anga mume, o tu idupu mi bie diki se loko bite ma sikima simeoku orime, jinye orika bara bu. Anibu o so wari mume pakaye mi o bugbiripuma bara bu.


LUK   24
LUK   24
13 Ani gbori ene mi bu inia bu mama apu Emios nwo chin iwoama mi mun simeme, tombi pembe ye Jerusalem bu okimun ani la mi. 14 Se ini bipi mi belemama muari ogbo, Jizọs Be na minabu na ini kpekima se ini na nwengima mume, 16 ini ori orime, okuma ini ineda o nemike. 17 Jizọs Be nwose ini beme, “O che belema jinbo-jinbo piri-au, o nwengi ma muari siki?”
Ini chie simeme, toru beleka na kubie si na bu. 18Inia bu gboribo, Klopas nwọ chinbo be, o gbelame, “Iri kenge ani Jerusalem me bie igonibo, se maa borosa boka ene ma bie pakasa aye ma nemika bo?"
19 O nwose ini gbelame, “Ani che aye?”
Ini nwose o pekereme, “Jizọs Nazaret bo Be bu paka aye ma-e. Be Bo be ikiankoro bo-e se Tamuno Be na tomoni mamgba nab u kuro bo-e nwo be toru nwose odikime, okwein bun a miemieye bu na. 20 Mina tibini agbamieapu ma na bereton-apu ma na o boroma mun se fib ere pele o piri, se o seni mgbesechin bu bakubame. 21 Wa piki toru se dikime na ori mi Izrel mi pekere pakuma bobia ye-e! Ari mgba sikima okuma, min tere-a din ka-rama ene-e, min ye mi mie. 22 Minea bie sime da eremeni minabu gbiripumame ini dede funfun bu idupu mi sime anga mume,      23Okuma ini ineda oria oju mi orike. Ini vinpikibo se nwo beme, na ini elekima bara bu enjelapu orime. Enjelapu ma duko ini pirime, na o dumo warabe. 24Minea bie dapu idupu mi sime nyo mume, se dokibo orime na eremenima duko gbori bara mi ani ani paka oku-e, okuma ini ori orike.”
LUK   24
LUK   24
LUK   24
35 Mama apu ma anisiki ateli ogbo paka aye ma nwo duko belema ini pirime, se ini Nyanabo Be nwo lekiri bome. O fituru mi puari siki.

Jizọs Ḅe Obu Se Oria Obudukoapu Ma Dieme
36 Ini min mi duko ini piriari ogbo, bunemika bara bu Nyanabo Be na minabu na barana bo inia ogboku chie se nwose ini beme, “Deinma omine na sime.”
LUK   24
40 O min mi nwobe, se o barama na o buo ma na se ini dieme. 41Aniso ini ineda pa piki berenike, biebele na bugbiripu na inia bie bein so okuma ani ori ini gbela ye-e, “Mianga o nyana fiye omi?” 42Ini chuosa inji biri nwose o pirime, 43Ori ani oki se inia torukubu ani peime.
44 Anisiki o nwose ini beme, “Maa a duko o piri gbori aye ma-e, ari omine na sime ari siki mi bu: ini Mozizi Oloko mi na, ikiankoroapu ma giein i gboloma aye mamgba bo kokomay nwo sobia.”
45 Anisiki ori inia kubie ma finjime giein Fiafia Diri ma kainbobia erechi, 46Se nwose ini beme, “Mi gieinsa ye mi-e: na Mesaya Be o torusiori se tere-a din karama ene bu fibusisebia, 47 na in oria ere bu sibu vinpiki oku mi na sibubarasin piri mi na nwo duko se mamgba piribia, Jerusalem bie saki. 48Omine naa aye ma be onyechie apu-e. 49Se iri bara na Ida Be bereni ye mi kuro mi ogonoju bo ominea ogono gbanabia siki la.”

Jizọs Ḅe Ini Nwo Oki Iwo Sobie Mume
LUK   24
 




















