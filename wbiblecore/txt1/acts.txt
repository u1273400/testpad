OKUNWENGIAPU MIEYE MA

Diepakumaye

Okunwengiapu ma mieye ma ani luk Ibi Okwem mi bu konye-e Dada anigose gien ye ani tatari Jizos Be dukonwengiapuma, fiafia Teme Be ini dagbukukuma bu barawerima o gboloma Ibi Bere mi duko wasama oku Jerusalem bie na, judia mi mgba bie na piki Sameria mi na, piki okimun sekiri mi be kuluma irima ia(1.8). Kraist dukonwengiapu ogbo mi Juapu ma ogboku saki oku mi na piki ani weri mi giein bobe piki miese ani goapuma buokoro bime na kraist Be dukonwengiapuma ini Romapu ma se mi da mi sumagbin se bietonke, piki na Kraist Be dukonwengiapu ma bereniye mi ani Juapu Tamuno teke miemieye mi mie beinma me.
Okunwengiapu ma mieye ma ini inedaani se tere-a opua-a pekere diabia. Ani diepakumame ton-a nyo bu Jizos Be gboloma Ibi Bere mi ini nwo  duko wasama oku nyo mamgba bie na, chochi mi saki oku:
(1)Kraist Be dukonwengiapu ogbo mi be saki Jerusalem mi bie Jizos Be iwosomun boro siki na, (2)  ani wasama mun Palestain mi be jin-a pekere nwo  la oku na; ani piki wasama mun Mediterenia-apu tomonikiri mi bie okimun Rom mi la oku.
Okunwengiapu mieye ma bie gbokoloma pakabo ye ani Fiafia Teme Be mieye ma-e, ani kuro na bo bereniapu ma ogono gbana Bobe Jerusalem mi biebu Pentikost ene mi bu, chochi mi datekerema piki inyo seni ani na piki ania tibini ma na piri torokomun oku diri mi bie duko bere ma bu.  Tatari Kraist Be dukonwengiapu ma oku mi kpuluma duko bu ton-a Tamuno okwein kon bun a okunwengiapu mieye ma be gien koroma  pakaye ma na, min oku mi be kuro nwo diepakumame bereniapuma dumo bie, pikina chochi mi bo gboloma ye mie-a siki ma bu.

Beretibi Ma Oruru Bu Simeoku Mi

Bukarakarama Onyechie mi piri 1.1-26
a. Jizos Be Kuluma kuropiri na bereniye na 1.1-14
b. Judas be tibi dim abo be 1.15-26
Jerusalem bie onyechie mi 2.1  8.3
•	Judia bie na Sameria bie na onyechie mi 8.4-12.25
Pol be oria Tamuno firinwengi mi 13.1  28.31
a. Tatari Ibi oku mi duko wasama mi 13.1 14.28
b. Jerusalem bie so opu kobiria  mi 15.1-35
c. Main karama Ibi oku mi duko wasama mi 15.36-18.22
d. Tere karama Ibi oku mi duko wasama mi 18.23-21.16
e. Pol be ikolibo-e Jerusalem bie, sizaria, pikina Rom bie na 21.17-28.31.
|1

 Yela Tiofilos:
  Iya tatari diri mi bie Jizos Be mie aye mmamgba na o dieaye ma na a nwo gieinsam, oria firi o nwo  saki siki ngisi, 2 okimun ini ori oki iwo sobie mun siki mi la. Ma ini ori oki iwoka simeogbo o Fiafia Teme Be kuro bu boro ye se o selesa oria okunwengiapu ma dieme. 3O fibusise be din-a mesi bu ori obu se ton-a siki bu ini dieme, pikibia oku oforika bara bun a o dumo warabe. Ini ori orime, ori ini na okwinme, Tamuno Amanyanakiri mi gbolomaye bu  4Se ini bo kobirima siki o maini mi now ton ini  pirime: O Jerusalem mi koroma so ma, okuma omine I Da be bereni o piri diepiriye mi nwo  koru, a duko o pirisa ye mi gbolomaye bu. 5 Jon be mengi se nweni sarame, okuma din kalaye bo labia siki ini Fiafia Teme be se mengi se O sarabia.

Ini Jizos Be Oki Iwo Sobie Mume

6Okunwengiapu ma Jizos Be na kobirima sime siki ini o gbelame, Nyaabo, min siki mi bu Amanyanakiri mi I se piki Izrel mi piri be?
7 Jizos Be nwose nin beme, Sikima na miemieaye ma na, I Da be kuro bu kenge mi ari omi ye-e ani piki sime o pirike omine ari miebia siki nwo nemi. 8 Okuma kuro o bu beinbia Fiafia Teme Be bo ominea ogono gbanabia siki o piki Jerusalem bie na, piki Judia bie mgba na, Sameria na bie iya onyechieapu sobia piki okimun tomonikiri mi be kulumama la. 9 O min mi be so siki nin ori iwo sobie mume ini toru se o dikiari ogbo, se sobuno iniatorukubu o kikimame.

10Ini pa inia toru se gegema sotru dikiari ogbo ori ini koroma some, anisiki abalala biri mama owuapu bo bunemika bu inia anga chiesimeme, 11se nwose ini beme, Galili apu, nde o gose anianga chiesime se toru se gegema sotoru dikiari ye? Be  Jizos Be, ini ominea ogboku oki iwo sobie mun sa Bobe, min gbori bar mi, omine ori, ini o se iwo sobie mun oku mi o nwose vinpiki bobia.

Judas Be Tibi Dimabo Be
12Anisiki okunwengiapu ma Oliv tundu mi ogono vinpiki so Jerusalem mume, gbori tombi se main pu be gbori kiri na gbasibia ye ani nwose opuama mi bu sikimame. 13Ini Jerusalem mume, se tanji mun ini sime-sime ogono wari mi bie some, Pita be na, Jon be na, Jems be na, andru be  na, Filip be na Tomas be na, batolomiu be na, Matio be na, Jems Alfios ya be na, Saimon Amataribo be na, piki Judas Jems ya be na. 14 Ini  siki mamgba gbori kpo bu eremeni ma na sime take-tekeme, Jizos nyengi Meri ma na piki oria owuapu mina  apu ma piki inia bu some.
15Din kalaye bo boro siki, bereniapu ma kobirimame, inimgba ini pa kini-a sonioasi la bia, ani Pita be sise okwein ye-e. 16Minapu o nwo  beme, Fiafiadiri mi duko na Fiafia Teme Be Devid be bu boro Judas be bu koro ikian mi bo kokomaye sosam, ori ani acho se Jizos Be kun apu ma die bo be. 17Judas be minea bie gbori bo-e aniatibi ini o sele oki se piki minea firi mi bie o  lalama kiri se o pirime.
(18 Si firi bu Judas be anyanabo igbike o nwose  kiri feme, o tibi piki kiiri da, biki se fi nyo mi, o bulo polome, se o bulo bie sime ila mamgba osun sarame. 19Jerusalem bie anga apu mamgba ani naame, ani-erechi inia ama okwein bu ini nwose nyo mi chin me Akeldama, ani mi fieari ye, Tomoni pulo ele.) 20 Aniatib I Fiafia Nime diri mi bie ini gieinme,  Ye oria wari mi gbinkoro sime; ye gboribo soni ania bie anga ma.  Ani pikina giein warabe na,
Ye jinbo oria firi kiri mi oki
21Ani okuma jinbo minea bu so eka siki ofori-e, onyechiebo so Nyanabo Jizos Be fibusise mi now piribia erechi Ori bo be piki minea kpo bie sime apu ma be gboribobia, Nyanabo Jizos  Be mine na nwengi nap aka na siki mamgba. 22 Jon be mengi se o sara siki mi bu saki mun minea ogboku ini ori oki iwo sobie mun ene mi la.

23 Ani ini mama apu ere now ton pakuma ye-e, Josef, ini Basabas nwose chin bo be, (ini piki Jostos nwose o chinme,)  piki Matayas be na. 24 Anisimki ini tekeme, Nyanabo, tomoni mamgba kubie I nemime. Anigose minea mama apu ma bie  sele oki bo  nwose wa die, 25 Judas be kiri mi nwo  okibia bo, okunwengibo bara bu Judes  be koroma so o sime gbein nyo nwo  mun kiri mi.  26 Anisiki ini ikian wakime se mama ere ma bu ani sime piri bo  nwo  nemibia erchi. Ini sele bo ani Matayas be-e, se ini o se oyi gbori-okunwengiapu finji ma bie chuame.

Fiafia Teme Be Bo Mi
|2

 Pentikost ene mi bo la siki bereniapu mamgba gbori anga bu kobirima simeme. 2 Bunemika bu ye sotoru fiema bome, opu foru fie oku kike ye bara ani nwose fieme, se ani ini kobirima sime bebe wari mi bie mgba beinme. 3 Aniskiki ini finibele oku sime ye orime, ani wasama mun bobo ogono gbaname. 4 Inimgba Fiafia Teme Be na beinme, se saki jin ama okwein kon-abe Teme Be se ini piri inyo la bara bu.
5Jerusalem mi bie anga juapu omi-e, ani bebe tomonikiri mi bie, sese ma bie bot eke-teke apu. 6 Fieari ye mi ini now naa siki, baka tomonikpo kobirimame. Inimgba inia bu jikeme, aniatibi tomonibo goyegoye bereniapu ma bbipi inibo ama ma okwein bele nwo  naame. 7Ijira bu saran a bugbiripu nab u ini nwo  beme, Nwo  mi bara se okwein apu ma Galiliapu-e  8Nde aniokuma, ani gose oko paka ye na mine mgba inia bipi minea ama okwein bele ma naa oku?  9 Wa sime bo anga ma ani Patia, Midia, na Ilam na e, piki Mesopotemia, Judia, Kapadosia piki Pontios na Esia na, 10 piki Frijia na, Pamfilia na, Kapadosia piki Pontios na Esia na,  10 piki Frijia na, Pamfilia na, Ijipt na, piki Libia Sairini kpekima irima na, minea bie dapu Rom bie bome, 11 Juapu na Jinseapu ma na,  ani vinpiki Juapu Tamuno bere nemi bu sosa apu ma, minea bie dapu piki Krit na Arebia na bie sime bome, ani soni mine mgba ini minea ama okwin ma  kon-ari bara nwo  naa abe,  Tamuno Be miesa opu-a ye ma bu! 12 bugbiripu na bubalabala nab u ini nwose jinbo-jinbo gbelame, Min mi ani che fie au? 13Okuma isiapu ma bereniapu ma se kpotime, se now beabe na, mina apu ma ini iru bu torubamasam!

Pita Be Oku Mi
14Anisiki Pita be na isi oyi gbori-okunwengiapu finji ma na sise chie, se gele puko nwose okwein tomonikpo mi pirime: I pembe Juapu piki omine Jereusalem mi bie angari apu mamgba na, omine I poki, a min mi fieari ye nwo duko o piri. 15Mina tomoni ma ini iru bu torubamake, ani o koroma bara mi koko dede bie esenie-a so biri. 16Aninakaraka min mi ani ikiankoro Joel be koro ikian mi na gboloma ye-e. 17Min mi ani kuluma ene ma bie a miebia ye-e, Tammuno Be nwo beme.
Ari Teme sra pakuma tomoni mmamgba ogono gbanabia. Ominea owuapuawo ma na ominea eremeniawo ma na ikiankorobia. Ominea asemeniawo ma ikian oribia. Ominea olomu-apu ma dawo konbia.  18 Iin, iya firinwengiapu ma soni owuapu na eremeni na, ari I Teme nwo  seni inia ogono sarabia ari ene ma bie, ini piki ikiankorobia. 19 A bugbiripuma aye miebia so mi bie ogonoju piki tomonikiri mi chukubie na a maa ye ma miebia. Pula na, fini na, piki kanakana kposa onwoin na simebia, 20 irua mi kanakanabia, akalu mi dinma pulopulo-pulo toru chuabia, ani siki re boma nyana Nyanabo Be Ene mi bo labia. 21Anisiki mi bu, Nyanabo Be ere mi chinbo goyegoye duaboroma nyanabia.  22֠maa okwein ma nwo poki, Izrel-apu! Jizos Naazaret bo be ori ani TamunoBe se o seinma bo be-e se oria bugbiripuma aye ma na, bubuama aye ma na, elekima ma bun a, Tamuno Be obu boro se mieaye ma bu boro belema ani se o iesam. Omine ma soni min mi o nemime, aniatibi minyo ominea ogboku ani mieme. 23 Tamuno Be, O berenioki bara na, oria nemi bun a ton pelesam na ini Jizos Be nwo boroma o piri se omine o bame, bereni si apu ma piri se ini os seni mgbesechin ogono bakubame. 24Okuma Tamuno Be fibu o sisemame, fi mi be buoyi bu o sin pakumabome, aniatibi ani ineda mie eka ye-e na fi mi o seni ikolibo nwo miebia. 25Devid be o gbolomaye bu nwo  beme, A siki mamgba Nyanabo Be nwo  orime I toroko; ori iya amabara-anga bu omi-e miese ye ibufukama eka bara. 26Min mi gose I kubiemgbolu biebele nyaname, iya okwein ma piki biebele na beinme. Se iri, fibia tomonibo-e nwo be soni, torusedikibiaye a nwo  nyana kurommame, 27 aniatibi I I teme weriso eke duein ama mi bie; I bereni eke kubie se bugbane na ibi firinwengibo be bru idupu mi bie. 28Boro mun dumo bie sobia embe ma I nwo  se I diesam, iri be sime mi ani biebele se I piribia. 29 Ϲa minapu, a gainma minea erepaka opu dabo, Devid be gbolomaye now duko o piribia. O fi se nin piki o dipime, se oria idupu mi mine na omi-e, okibo mimmgba ene mi so lame. 30Ori ikiankorobo-e o piki Tamuno Be bereni o piri ye nemime:  Tamuno Be ye bereni o pirime, na ori o furo bie pakabo bo nwo  seni amanyanabo miebia, o Devid be se mie bara mi 31 Devid be Tamuno Be miebia ye mi nwo orime, ani gose o Mesaya Be fibusise mi gboloma bere nwo  dukome, o min mi nwo  duko siki, ͮi duein ama mi bie o weriso eke oria ojumini buruke, idupu mi bie,
32Tamuno Be fi bu Be gbori Jizos Be nwo  sisemasam, wa onyechieapu so mi kokoma mieye mi now pirime. 33 Ini o sisema Tamuno Be amabara-anga bu koroma warabe, wa piki o bara Fiafia Teme Be now okisam, Daw Be bereni bara mi O mioku ori, piki naa ye mi ani oria diepiriye-e o seni minea ogono sara sa ye mi 34 Aniatibi Devid be na mina bu na ori iwo sobie munke; aninakaraka o nwo beme, Nyanabo Be nwose I Nyanabo Be beme Minyo iya amabara-anga kponji sime 35 Okimun ari iri na tarakapu ma se buogbanaye mie I piribia siki la.
36Aniokuma ye Izrel-apu mamgba nemi na be Jizos Be  o seni mgbesechin mi ogono bakuba Bo be, ori mi Tamuno Be seni Nyanabo na Mesaya na nwo miesa ye-e!
37Tomoni mamin mi now naa siki ani gbunma bufuka se ini pirime, se nwose pita be na isi okunwengiapu ma na beme, Minapu, cheye wa nwo mie be?
38Pita be nwose ini beme, ֭ine ominea si ma bu vinpiki simebo-simebo, se ini mengi se Jizos kraist Be ere bu o sara, miese ini ominea si me bu barasin o piri, se o Tamuno diepiriye  mi now nyanabia bara ani Fiafia Teme Be. 39Aniatibi Tamuno Be bereniye mi, ani sime omine na ominea awo  ma na nwo pirime, piki sime sasju bu simeari apu mamgba na pirime ani Nyanabo minea Tamuno Be chin obu piri apu mamgba na.

40Pita be ibiokuma okwein kon ini pirime, se ton-a book bu inia beri jineme mise okwein ma inia buokorome, nwose ini beabe, ֭ine ominea bu ma dua mi si buo mi damabo ari bufuka ma bie! 41 Inia bie ton-a apu oria oku mi bereni se mengi sarame  kini-a sonome-a ends oyiasi finji pembe ye ogbo mi bie so bome  ani ene mi bie 42Ini inia siki fama okunwengiapu ma bara yedawome, barachua mie gbolomaye mi bu firinwengime, inia bu so fiye fi se piki tekeme.

Bereniapu Ma Iniaogboku Dumo Kon Oku Mi
43Okunwengiapu ma ton-a bubuamaye na bugbiripumaye na now mieme, min mi miese belafa bebo bebo bie so beinme. 44 Bereniapu mamgba inia bu ma se gbori miemieye bu werime se ini nyanaye ma se jinbo-jinbo na diame. 45Ini berenime ini nyanaye na sime nin piriaye na nwo  deri, se anibe igbiki dia nweni mgba piri bob bupalimaye la bara bu. 46Enebene-bene ini kunoke  bo gboloma mi bu, gbori ogbo apu bara bu Oputekewari mi bie, ini piki inia wari ma bie fiye fi gbolomame biebele na buiderima kubie mgbolu bun a, 47Tamuno Be tokoniabe, piki tomoni ma inia bu nyana ibi kubie mi bu inia bu inia bu ma nwo timabe. Se enebene-bene Tamuno Be duaboroma nyanabia apu nwose inia ogbo kien bipi mi bu chuame.

Ini Ikeli Bo Gwome
|3
Gbori ene eneogboin tere-a so biri bu Pita be na Jon be na Oputekewari mi bie mume teke siki mi bu. 2Anianga Dikitorugbein Onobu-boko ini now chin nyo mi angasiki gbori owubo omi-e, ikelibo, ori be dumo ene mamgba, enebene-bene ini o deki mun ono-boko mi angasiki koroma-koromame miese Outekewari mi bie so bobia apu bara ori igbiki omgbobia oku. 3O Pita be na Jon be na bie so muari oku nwo ori siki, ori ini teke se inia bara ye omgbome. 4Ini gbukukuma o dikime se Pita be now beme, Wa diki! 5Ani ori ini diki ye-e toru se ini se o piribia ye now dikiabe. 6Pita be nwose o beme, A nyana igbiki ngisi ofori-e, okuma a nyana ye a nwose I piribia: Jizos Kraist Nazaret Bo be ere bu a ton I piriabe sise se nwengi! 7Anisiki ori oria amabara bu ori olo se barachua o deki chiemame. Ani kirikiri nwenibo be buo ma anda-na iko na ma kurome; 8se o dosi o buo ma se chieme, se saki nwengi kelemabe. Anisiki ori ini na nwengi Oputekewari mi bie so mume, nwengi dosi se Tamuno Be now tokoniabe. 9Aninyo sime-a tomoni ma ori orime, o nwengiabe se piki Tamuno Be tokoniabe, 10se ini bo o lekiri na ori mi Oputekewari mi angasiki Dikitorugbein Onobu-boko mi anga sime yeomgbo-omgbo bo be-e now be siki, inimmgba bugbiripume, se ijira piki inia bu sarame, obu nwengi firi mi gose.

Pita Be Oku Mi Oputekewari Mi Bie
11Nweni bo be Pita be na Jon be now werisoka bara mi ani tomoni mamgba bu buamame, se inimangi ini damamume, ini Solomon Iboma nwose chin anga mi bie. 12 Pita be tomoni ma ori siki o now seni ini beme,  Izrel-apu, nde  min mi gose ominea bugbiripumari ye, piki mi bara mgba se wa dikiari ye? O koroma-u na ani minea barakubu kuro-e anikanika minea ibi miemieye bu wa minea barakubu kuro-e anikanika minea ibi miemieye bu wa boro be bo be mise o nwengi? 13 Ebraham be na, Aizik be na, Jekob be na Tammuno Be, Minear biejuadapu ma Tamuno Be, oria ibiteme be boma mi nwose oria firinwengibo Jizos Be pirime. Okuma omine o boroma bereton-apu ma pirime, piki pailet be toroko o sikime, Pailet be duko pele na ori o bubarasinbia nwo be sikime, Pailet be duko pele na ori o bubarasinbia nwo be siki mi soni. 14 O Fiafia se piki ibime, okuma omine o sikime, aninakaraka pailet be toru ibife gose o bime, o  nwenibababo be re bubaraisn o piri-e. 15 Ani bara mi bu o tomoni boroma mun dumo bie chu-chu bo be now bam okuma Tamuno Be fibu o sisemasam, se mine wa onyechieapu so min mi pirime. 16 Oria ere mi be kuro, mi inyo se be ikeli bo be piri ye-e omine ori piki nemi ye mi, oria ere bu bereni nyana mi ani mieme. Jizos Be bu bereni nyana mi, ani mi bara mi nwose omine mgba oriari bo be mie se o bu ibi ye-e.
17Se mioku, iya minapu, a nemime na omine na ominea bereton-apu ma ne se Jizos Be mie ye mi, nemika bu o mine ani mieme. 18Bolo siki ngisi Tamuno Be dukopakumame oria ikiankoroapu ma bun a mesaya Be o torusioribia, o piki miese ani bara bu bo kokomaye nwo sosam. 19 Aniokuma, o vinpiki, toruse Tamuno Be da, miese ori ominea si ma bu barasin o piiribia bara, 20sikina-sikina bu Teme Be kuro Nyanabo Be bara bobia anisiki o Jizos Be se o firimabia ani Mesaya Be, o gbotubara sele o pirisa bo be 21O sobie simebia okimum ini ye mamgba now mie iwomabia siki labia, Tamuno Be ton bu sime ikiankooroapu ma bu boro duko pakuma sa bara mi, bolo siki ngisi  22 Aniatibi Mozizi  be nwo beme, O nyana Tamuno Be ikiankorobo se o firimabia, ori I se firima oku mi, ori ominea tomoni ma bie gboribo now sobia, o duko o piri ye goyegoye o nwo pokibia. 23 Ori ikiankorobo be duko ye poki eka bo goyegoye nin Tamuno-a tomoni ma bie inibo sikima se inibo babia. 24 Kokomaye bu ikiankoroapu ma, Samuel be se chua, piki o buo boro se bo apu ma na, ini so duko pakumabe ene ma bie miearia ye me. 25 Tamuno Be oria ikiankoroapu ma bu boro se bereni o piri-a ye ma sime o pirime, o piki Tamuno Be ominea biejuadapu ma na fi oboku bu yedia okime. O duko Ebraham be piri bara mi, I bu pakabobia apu ma bie a boro se tomonikiri sime apu mamgba belemabia. 26Anigose Tamuno Be oria Firinwengibo Be sele oki se tatari o se o firimmame, o belema. Miese ominea bie ori bobo iibo sitibi miemie aye ma bu vinpikibia bara.

|4
Pita Be Na Jon Be Na Berechiri Mi Toroko Chieme
 Pita be na Jon be na pa okwein tomoni ma piriari ogbo, ani agbamieapu ma na, oputekewari mi koruari tibida firinwengiapu ma na Sadusiapu mma na ini damabo ye-e 2Ani inia buosome, aniatibi mama okunwengiapu ma ye se tomoni ma dieabe na Jizos Be O fibusisesam, ani diepakumame na fiapu fibusise dumobia. 3Ani  ini ini kun se ikoli wari bie chu koroma ye-e okimun ani be eneba now lame, aniatibi saso biri-e gose. 4Okuma oku mi naa sa ton-apu berenime se tomni ma be kienbipi pa mun kini ouyima-ende finji na kini oyiasi pembe ye nwo lame.
5 Anibe ene ba Juapu ma be tibini ma na ama seniapu ma na, Oloko dieapu ma ne Jerusalem mi bie kobirimame. 6Ini Gele Agbamiebo, Anas be na kayafas be na iriame, piki Jon be na Alekzanda be na piki isi apu ma na Gele Agbamiebo be furo apu ma na. 7Ini Okunwengiapu ma okibo inia toroko chiema se ini gbelame, Nde o min mi now mie oku? Che kuro o nwo nyana anikanika tubo ere o nwose ani mie?        8Pita be, Fiafia Teme BE NA BEIN BU, INI PEKEREME, Omine tomoni ma be tibini na seniapu na: 9 o nemi ka se be ikelibo be bu mimgba nwengi ibi firi mi be bere nwose wa gbelabe bebe, piki miese obu weri ibi bara mi-e bebe, 10 ani, omine mgbe nemi gbeinme, piki Izrel bie sime apu mamgba nemi gbeinme, ne be bo be ani ominea toroko gwosa bara bu chie sime bo be Jizos kraist, Nazaret bo be ere bu o boro gwome, o bakuba, se Tamuno Be fibu Sisema bo be 11 Jizos Be ori mi fiafiadiri mi bere duko bo be-e, Omine, wari name apu ma dikisima dupari mi vinpikibo yelatein dupari sosam!
12Obu kenege mi wa duaboroma dokibobia ye-e, tomonikiri mi bie mgba jinbo bari ofori-e, Tamuno Be inibo ere seni tomoni piri, wa inibo bu boro duaboroma nyana nwo bebo. 13 berechiri mi be apu ma ani ijira se inia bu sarame Pita be na  Jon be na weri kuro nyan okwein kon bara mi, ini diri nemika pap apu-e now be ye ini now naa siki. Ani inia bu okorome na ini ani Jizos Be na nwengi gboloma apu-e. 14 Okuma ini ineda dukobia ye ofori-e, aniatibi ini gwosa bob a orisam Pita be na Jon be nab u so se chiesime warabe. 15 Ani ini nwose ini be ye-e na ini Berechiri mi bbie paka so, se saki inia ogboku anibe okwein nwo kon simeme. 16 Nde wa mina tomoni ma ne miebia oku? Ini  now gbelame, Jerusalem bie simebo goyegoye nemime na ini ani min bugbiripumaye mi mie ye-e wa piki ineda ani piki eke. 17Okuma miese min bere mi bari wasama mun eka bara tomoni ma ogboku bu, ye wa inia beri ma jine na ini bari Jizos Be ere mi nwose okwwein gboribo soi piri ma.
18 Ini ini chin wari bie chu se duko ini piri me, na ani simeoku simeoku soni ini bari Jizos Be ere mi se okwein kon anikanika yedie ma. 19 Okuma Pita be na Jon be na ini pekereme, ֭ine na ominea bun a berekon, nde ye Tamuno Be toroko karakaraye  sotein be, o poki mi na tamuno be bipi poki mi na. 20 Aniatibi wa ineda barasin eke wa bara na ori ye na piki naa ye na nwo duko bu. 21Berechiri mi kuroma inia beri jine teinme, se inia bu barasinme. Ini gose bufuka se ini piribia beretibi ini nwo orike, aniatibi tomoni ma Tamuo Be nwo tokoni simeme paka ye mi gose. 22Ini bu gwo bugbiripuma firinwengi bo be kura mesi nengima ye o now lasam.

Bereniapu Ma Kuro Nyana Gose Tekeme
23Ini inia bubarasin kirikiri pita be na Jon be na vinpiki inia ogboapu ma damamun se agbamie tibini ma na seniapu ma na kon okwein mi duko ini pirime. 24 Bereniapu ma min mi naa siki, inimgba gboloma Tamuno Be tekeme: Nyanabo piki so na, tomonikiri na, toru na, piki aria bie sime aye mamgba temebo! 25 Fiafia Teme Be bu I boro okwein minea biejudabo be pirime, Devid, iya firinwengibo be, o min bara mi now beme na,
     Nde Jinseapu ma gose igani na bein ye
     nde tomoni ma gose pap berebia ari ye?
        26 Tomonikiri mi be amanyana-apu ma inia
     bu ma karakaramame,
bereton-apu ma piki kobirimame Nyanabo be na, oria Mesaye Be na tuburubia ye gose.
27Aniatibi Herod be na pontios Pailet be na iria gbolomame mi opu ama mi bie Jinseapu ma na ini na piki Izrel-apu ma na Jizos Be na tuburubia erechi, iya fiafia firinwengibo be, I seni Mesaya mie bo be. 28Ini kobirimame ani iri iya kuro bu ton piki bereni na miebia nwo be-a ye ma miebia erechi. 29Se mioku Nyanabo, ini eremaria-ye ma bu elekima chua, se bereni mine iya firinwengi apu ma piri, wa kuro toru nyana se iya oku mi now duko pakuma. 30 I bara isun pakuma obi gwo, piki bereni bubuamaye na bugbiripumaye na mie iya fiafai firinwengibo Jizos Be ere bu.
31Ini teke so siki, ini sime nyo jikeme, inimgba Fiafia Teme Be na beinme, seni saki kuro toru nwose Tamuno oku mi nwo duko pakumame.

Bereniapu ma Ini Nyanaye Mamgba Now Dia Gbolomame
32Bereniapu ma ogbo mi gboriye nwo mieme koroma bu na. gboribo soni beke na inibo nyanaye ma inibo-a ye-e, okuma inimgba ini nyana yegoyegoye nwose jinbo-jinbo na diame. 33Opu kuro, okunwengiapu ma nwose onyechie Nyanabo Jizos Be be fibusise mi pirime, Tamuno Be piki yela belema nwose inimgba ogono sarame. 34Ogbo mi bie sime se ye bupalima gboribo so ofori-e.Inia bie ozu nyana anikanika wari nyana apu ma ini ari derime, 35 se ini deribo igbiki mi oki bome, boroma okunwengiapu ma piri se ini die bobo pirime, inibo bupalimaye la bara bu.
36Se mi bara bu, Josef, Livai fur obo be ini Saipros ama bie yi bo be, okunwengiapu ma, Banabas nwose chin bo be (ani mi fieari ye Kubie kuromabo), 37o nyana gbori ozu now derime, igbiki mi okibo se ani sabama okunwengiapu ma pirime.

|5
Ananayas Be Na Safaira Ma Na
 Okuma Ananayas nwo chin gbori owubo omi-e, piki taro Safaira ma na, inia ye ini nwo derime, 2okuma igbiki mi bu pekere nwose obu werimame, taro ma so nemi bara bu, se kon ye mi nwo boroma okunwengiapu ma pirime. 3Pita be nwose o beme, Ananayas, nde I gose bereni oru be piri se ori I kubie mgbolu now oki nyana ye, se I mie se I iruo kon Fiafia Teme Be piriye, I oki igbiki mi be pekere nwo seni ibu werima? 4I nyanaye mi ma I nwo deri ka siki ani sime I pirime, I piki ani deriso siki soni igbiki mi sime I pirime. Nde anisiki I gose I kubiemgbolu bie  duko peleye na I nwo sime ye nwo miebia? I iruo kon tomoni pirike-Tamuno Be mi I iruo kon piri ye-e! 5 Ananayas be min mi now naa kirikiri o biki koro se fime se ani gbolomaye naa apu mamgba opu balafa inia bie some 6Asemeni ma so bo se bite se oria oju fina se o deki paka mun dipime.
7Tere-a so pembe yye boro siki taro ma sso bome, okuma pakasa ye mi a nemike. 8Pita be nwose a beme, Duko okom min mi ani I de na iri na o nyana ye mi bu o deribo ye mi bebema la igbiki bipi?
A now pekereme, ϩn, ani bebe igbiki bipi mi-e 9 Ani Pita be nwose a be ye-e, Nde iri na I de be na gose biya se Nyanabo Be Teme mi nwo dadiki ye? I de be dipi owuapu ma bokoj mi ini omi-e mi gbori siki mi bu ini piki iri soni deki pakabia! 10Ani kirikiri ari o buo chuku biki koro se fime. Asemeni ma so be se orime na a fisam, ani ini a deki paka se a se dewu be anga siki bu dipi ye-e. 11Bebe chochi mi na ani naa apu mamgba na opu belafa inia bie some.

Bugbiripumaye Na Bubuamaye Na
12Ton-a bugbiripumaye nab u buamaye na okunwengiapu ma nwo mieme tomoni ma ogboku. Bereni apu mamgba bo Solomon Iboma mi bie kobirimame. 13 ogbo mi bie oforika se daama inia bie so mun gboribo so ofori-e, tomoni ma bakama ini duko golomame now be soni. 14Okuma ton-a tomoni bo kobirima mi bie ome kpo bu owuapu na eremeni na, ani Nyanabo Be berni apu ma. 15Okunwengiapu ma mieari aye ma gose, ini obi apu ma pura pakuma ini se monoaye na etera na ogono gbana se ini se opu ateli ma anga siki koromame, miese Pita be nwengi borobia siki, ani simeoku-simeoku soni o teme mun inia bie dapu bu saramabia bara. 16Se ton-a tomonikpo Jerusalem mi kelema amamam bie sime bome, inia obi apu ma na siteme bie sime apu ma na okibo se ini inimgba gwome.

Ini Okunwengiapu Ma Toruiorimame
17Anisiki Gele Agbammiebo be na oria ogboapu ma na, piki Sadusiapu ma bie sime kpekima anga apu ma na, gbotubara okunwengiapu ma dikipukosoi so okuma, ini tonpeleme na ini ye se ini miebia 18Ini okunwengiapu ma kunme, se ini seni ama ikoli wari mi bie chu koromame. 19Okuma ani din mi bie Nyanabo be enjeibo ikoliwari onobu book ma finji okunwengiapu ma boroma pakumame, se nwose ini beme, 20O mun Oputekewari mi bie chiesime, se iwo dumo mi na gbolomaye mamgba nwo duko tomoni ma piri 21Okunwengiapu ma bipi poki bu, baso se Oputekewari mi bie so mun se saki yedieme.
Gele Agbamiebo be na oria ogboapu ma na Ju ama seniapu ma na nwo chin kobirimame, opu Berechiri olobia erechi anisiki ini ton ikoli wari mi seinmame na ini okunwengiapu ma oki inia toroko bo. 22Okuma owutibini ma mun la ski, ikoli wari mi bie okunwengiapu ma ini bari ini orike; ani ini piki bo ani duko Berechiri mi piri ye-e, 23Wa mun ikoli wari mi la siki wa orime na ania book mi ikasi warabe nyo koruapu mamgba piki onobu book mi angasiki koruabe; okuma wa bko ma finji siki gboribo soni bie waorike! 24Oputekewari mi koruapu ma be tibinibo be na agbamie tibini ma na min mi now naa siki ani inia bubuamame, okunwengiapu ma bu mie ye mi 25 Anisiki gbori owubo so bome now sei ini beme, O poki O seni ikoli bie chu apu ma ini Oputekewari mi bie chie sime ye se tomoni ma dieabe! 26Ani owunitibinibo be oria tomoni ma nap aka ye-e, se okunwengiapu ma nwo oki vinpiki bome, ini kuro ye se ini mieke, aniatibi inia balafame, nwofa tomoni ma dupari se ini gbinbia-e tubo.
27Ini Okunwengiapu ma now oki wari bie chume, se ini Berechiri mi toroko chieme, se Gele Agbamiebo be bere se ini gbelame. 28Wa kuroma oloko chua o pirime na be bo be ere o se yedie ma, o nwo beme ӫuma o mie ye mi o nwo ori omine ominea dieye nwose Jerusalem bie mgba wasamasam, piki biabe mine miese o fime nwo be apu so!
29Pita be na isi okunwengiapu ma na ini pekereme, Tamuno Be duko ye mi wa miebia ye-e tomonibo duko yeke. 30Minea dapu ma Tamuno Be, fibu Jizos Be sisemame, omine o se mgbesechin ogono bakuba siki bu. 31Tamuno Be O sisema oria amabara anga koromame toroko-Idunbo na Duaboromabo na bara bu, embe seni Izrel-apu ma piri ini vinpiki se sibubarasin piri nwo  nyanabia bara. 32Maa ye ma, mine aria onyechieapu-e  mine na Fiafia Teme Be na, ani Tamuno diepiriye so o bipipoki apu ma piripiri bo be.
33Berechiri mi be apu ma min mi nwo naa siki ani opuma ini iganimame se ini ukopeleme na ini okunwengiapu ma babia. 34Okuma inia bie gboribo, Farisibo-e Gameliel nwo chin bo, Oloko diebo-e, ini piki opuma osi se piri bo-e, Berechiri mi bie sise chieme. O tonme na ini okunwengiapu ma pakuma nungo piri. 35Anisiki nwose Berechiri mi beme, Ϡjuo Izrel owuapu, o se mina owuapu ma miebia erechi dokiari ye mi bu omine ominea bu ma obi. 36Borosa siki Tiodas be obu diepakumame, duko simeme na ori opu bo-e se nweni ende pembe ye obu some, okuma ini o bame, oria obudukoapu mamgba galagalame, se oria ogbo mi piki fi borome. 37Ani mi boro seso, Judas, Galili bo be tolu pakame, tomoni kien siki mi bu ori soni tomonikpo nwo jine obu pirime, okuma ini piki ori soni nwo bame, oria obudukoapu ma piki galagalame. 38 Ani mioku mi bere mi piki simeoku-e,a duko o piriabe, o gboriye soni se mina owuapu ma mie ma. O sabama inia bubarasin! Abiatibi mina owuapu ma ton se piki nwengiari firi mi tomoni bara ye-e bebe ani fabia. 39 Okuma ani nemikase Tamuno bara bome bebe, omine ineda sarasarama ini nengima eke. Omine ominea bu ma dokibobia na omine owu se Tamuno Be paka abe!
Berechiri mi Gameliel be piri tetema mi nwo okime. 40 Ini okunwengiapu ma chin wari bie chume, ini fomu, piki ton ini pirime na ini bari jin siki se Jizos ere go bere duko ma, anisiki ini inia bubarasinme. 41 Okunwengiapu ma berechiri mi werisoari siki, inia biebeleme, aniatibi Tamuo Be ini Okisam na Jizos Be ere mi gose ini bugererma bara nwose torusiori gbeinme. 42Se enebene-bene Oputekewari mi bie na tomoni-a wari ma bie na kuno ka bara bu ini Jizos Mesaya be Ibi Bere mi duko se piki ani se yedie ma borome.

Sonome-a Barachuapu Ma
|6
 Siki bo kele boro siki, obudukoapu ma be kienbipi senima mume, kam korome, Grik okwein kon-ari Juapu ma na jokuma Juapu ma na ogboku. Grik okwein kon-ari Juapu ma nwo beme, na inia bie deapu fisa eremeni ma ini nwo dikitorusinsam ini ene-ene be igbiki nwo diari siki mi bu. 2Se oyima okunwengiapu finji ma obudukoapu kpo mi chin kobirima se nwo beme, Ani karakarake wa Tamuno okwein duko mi bu torusin se mun igbiki bere nwo jin-a  3Anie nwo be siki, minapu, omine ominea bie sonome-a owuapu nwo sle pakumabo o nemi na Fiafia Teme Be na piki nemi na bie bu bein warabe nwo be apu, se wa mi bere mi nwo seni inia bara chuabia. 4Mine na minabu na, anisiki toru seni beinma teke na Tamuno bere duko nab u weribia 5 Bebe kobiria mi mgba okunwengiapu ma tonpakuma ye mi now bereni okime biebele bu, ani ini Stivin be seleoki ye-e, bereni na Fiafia Teme Be nab u bin bo be, Filip be na, Prokoros be na Naikano be na, Taimon be na, Pamenas be na, piki Nikolas be na, ori ani Antiok bie bo Jinsebo-e, ani piki bo Juapu Tamuno bereni mi bu sosa bo-e 6Kobirima mi ini oki  pakummabo okunwengiapu ma dieme, ini teke ini piri se inia  barama nwoseni inia ogono gbaname.
7Se Tamuno okwein mi pa wasamama mume. Obudukoapu ma be kienbipi mi Jerusalem bie suma suma mume, se agbamieapu ma be opu pekere bereni mi okime.

Stivin Be Kun Mi
8Stivin, Tamuno Be ibioku se belemasa bo be kuro piki obu beinme, opu bugbiripumaye na bubuamaye na o nwo mieme tomoni ma ogboku. 9Okuma Ngeri-Minabu nyanasa owuapu ini nwose chin teke wari mi be dapu na, Sirinia na Alekzandria na bie bo Juapu ma na ori na tuburume. Ini na piki Silisia na Esia na se ma bie bo Juapu ma na Stivin be na berejineame. 10 Okuma Teme Be seni Stive be piri nemi mi erechi ori okwein okuma ini ineda o dake. 11 Ani ini da owuapu na obufi ye-e na ini nwo be-e, Wa naame o Mozizi be na Tamuno Be na fiesimari siki! 12Min bara  mi ani ini se tomoni ma na seniapu ma na, oloko dieapu ma na nwo chukuruma oku-e. Ini Stivin be damabo se o kun se o se Berechiri mi toroko bome. 13 Anisiki ini da owuapu nwo oki bie so mume, iruo kon o punumabia erechi. Ini nwo beme, Be bo be o siki mamgba tuburu okwein konkonme, minea ton bu sime Oputekewari mi na Mozizi Oloko mi nab u. 14 Wa piki naam o  nwo beari siki na, Be Jizos Nazaret bo be ori Oputekewari mi kan koroma se Mozizi be bara boro boa ma miemieaye mamgba nwo dinmabia! 15 Berechiri mi bie sime apu mamgba inia torumgbolu mamgba nwose Stivin be bu gbaname se orime na o torukubu enjelbo torukubu simeoku simeme.

Stivin Be Okwein MI
|7
 Gele Agbamiebo be Stivin be gbelame, Min mi kokoma oko paka?
    2Stivin be pekereme, Minapu na dapu na, omin I poki Boma Nyana Tamuno Be obu se minea biejudabo Ebraham be dieme o Mesopotemia bie simeari siki, ma o mun Heran bie anga ka siki, 3se nwose o beme, I furo na iya ama na now weriso se a se I diebia ama mi mun,. 4Ani o Kaldia ama mi now weriso se mun Heran bie anga ye-e Ebraham da be I boro siki,   Tamuno Be o miese o pakabo mi ama bie angame, ani mioku omine angari ama mi. 5Tamuno Be ori anisiki mi bu, se  sosoikima Ebraham be oria ye bara bu se o piri gbori pekere so ofori-e ania bie. Gbori buo na gbasi kiri soni o se o pirike, okuma Tamuno Be o bereni o prirme na ori ani seni o piribia, na ani sime o piribia, se o bari ofori eka siki ani sime o furobie pakabobia apu ma piribia. Tamuno Be mi bereni Ebraham be piri siki ma ori awo nyanake. 6 Tamuno Be nwose o beme, I furobie pakabobia apu ma jin se bie ini angabia, ani ini omoni so se ini piri sibara se ini na angabia nyo-e jura ende bie. 7Okuma a berepele ini firinwengi piribia apu ma piribia Tamuno Be nwo beme, ani mi boro so, ini ani ama mi bie pakabobia, se mianga I tekebia. 8Anisiki Tamuno Be bupele miemieye mi nwo seni Ebraham be pirime oboku mi be elekima bara bu. Ani  Ebraham be Aizik be buple ye-e ini o yi nine-a din karama ene bu, Aizik be Jekob be bupeleme, se Jekob be minea oyima dapu finji ma bupeleme.
9Dapu ma Josef be diki pukosolime, o se omoni bo bara bu Ijipt apu derime. Okuma Tamuno Be ori na simeme, 10se deinma bu oria bufuka mamgba bie o pakuma bome. Josef be bo dikibiebele ye mie bara na nemi na nwose o pirime. Fero be Josef be se govina mie ama mi pirime, piki ammanyana furo mi na. 11 Anisiki bebe Ijipt na Kenan na bie mgba buruba omi-e, opu torusiori ani nwo deki bome. Minea biejuadapu ma ini ineda fiaye nyana boke, 12 se Jekob be naa, na ipiamgba Ijipt bie omi-e now be siki, ori oria owuapuawo ma nwose firimame, minea biejuadapu ma, ani ini be tatari mun aninyo la mi-e 13 Main karama aninyo mun mi bu Josef be mie se oria minapu ma o lekirime, se Fero be piki Josef be furo na gbolomaye nwo nemime. 14Ani Josef be oku se dawu Jekob be firima ye-e, na ori na piki bebe furo mi mgba na ini Ijipt bo inimgba kienbipi laye sonofa kini inein-asi. 15 Ani siki Jekob be so Ijipt nwo mume, ori na minea biejuadapu ma sime se fi nyo mi 16Ini inia fisa oju ma deki so Shekem mume, anianga ini ini se Ebraham be Hamo se apu ma bara fe idupu mi bie dipime.
17Tamuno Be bereni Ebraham be piri na o miebia nwobe ye mi bo kpeki siki mina tomoni ma be kienbipi Ijipt bie ibi bara nwose bakateinsam. 18 Anibe kuluma, Josef be nemi ka amanyanabo Ijipt bie bo beretonme. 19Ori epele se minea biejuadapu ma ti, se si bara se ini na angam, kuro bara se ini mie se ini inia wari ma bie inia dokodoko ao ma nwo oki  pakumame, miese ini fibia bara. 20Min siki mi bu mi ini Mozizi be yi ye-e, opuma ibi toku-e. Tere-a akalu ini nwose wari bie o dikiidikime, 21 se ini oria wari mi bie ori oki pakumabo siki, Fero ada ma ori oki aria toku mieme, se aria toku bara se o dikidiki pakuma bome. 22Ini Ijipt-apu nemi mamgba nwose o dieme, se o bo opu tomonibo some okwein bun a miemieaye bun a. 23Mozizi be bo kura mesi nwo la siki o dokibo orime oria tomoni Izrel-apu ma ini nwo sima ari bara. 24 Ori inia bie gboribo orime, Ijipt-bo siye se o mieari anga, ani o mun barachua o piri e-mun ye-e, o sowu bi, se Ijipt-bo be nwo bame. (25 O koromamena oria ama apu ma ini nemibia na Tamuno Be o bu boro ini duaboromabia, okuma ini kainboke.) 26 Anibe ene ba, owusoari mam Izrel-apu o nwo orime, se ori inia ogboku deinma miebia oku dokime. Owuapu, o poki, o nwo beme, Omine Izrel-apu-e, Nde o gose jinbo-jinbo mie sime-ari ye? 27 Okuma isi bo be mie sima bo be Moziz be suma anga pirime.  Se gbelame, Tubo I see beretonbo na berrekobo na nwo mie wa piri? 28 I bia Ijipt-bo be I nwo ba oku mi, I nwose I ba doki-au? 29Mozizi be min mi naa siki ori Ijipt bie mangi so se mun saki Midia ama mi bie angame. Aninyo mama owuapu awo o nwo yime.
30 Kura mesi boro siki enjelbo obu se Mozizi be dieme piri bie koriari fini bie eleogbo Sainai Tundu mi na kpeki nyo bu. 31 Mozizi be ori ori ye mi ijira se obu sarame, se o nweengi piri mi kpekima mume, kweinma ori ori ye mi nwo dikibia erechi Okuma o Nyanabo Be puko nwo naame: 32Iri biejuadapu ma Tamuno Be-e Ebraham na, Aizik na, piki Jekob ba Tamuno Be-e Mozizi be balafa se bugeregereme, o bari dadama ani dikike. 33Nyanabo Be nwose o beme, I buo akpakama sin, aniatibi I now chiesime anga mi ton bu sime kiri-e 34Ini kuro torusiori se iya tomoni ma piriari oku a nwo orisamIjipt bie, ari  torusiorma be owu puko naasam, a korobo ini duaboroma-e bosam. Mioku bo ari I se Ijipt firimabia.
35Be Mozizi be ani Izrel-apu ma siki bo be-e. Tubo I se beretonbo na berekonbo na nwo mie wa piri? Ini nwose gbela  bo be e. Ori mi Tamuno Be se firim bo be-e beretonbo na   duaboromabo na bara bu, Koriari piri mi bie mina bu se o die enjelbo be barachua bu. 36Ori mi Ijipt bie ini oki pakumabo ye-e, bugbiripumaye na bubamaye na Ijipt bie o now mieme, piki Awuwu Toru mi bie na, piki ele mi bie na, kura mesi  na gbasiye, bu. 37Mozizi be ani nwose Izrel-apu ma be ye-e,Tamuno Be ori ikiankorobo se O firimbia, ani o nwo I firima oku mi, ominea bie mi o pakabobia ye-e. 38Ori ani izrel-apu ma na eleogbo kobirima sime bo be-e minea biejuadapu ma na ori na simeme piki Sainai Tundu mi ogono okwein o piri enjelbo be na, o piki Tamuno dumo oku mi da okime ani boroma wa piribia erechi.
39 Okuma minea biejuadpu ma ini o bipi poki dukuke; ini O suma anga piri, se bime ini vinpiki so Ijipt mi mun. 40Anigose ini nwose Eron be beme, Toroko isun wa piribia oru ma now teme wa piri. Ori Mozizi be okuma, cheye ola etubo wa nemike, ani, Ijipt bie wa oki pakumabo bo be. 41Aniski mi bu ani ini posa nambulo kikema oru teme koroma, agbamie ani piri se alali fi se ini barana teme koroma ye mi piri ye-e. 42Ani Tamuno Be obu piki ini gbin, se inia bubarasin sooru lolia ma teke mi piri ye-e, ani ikiankoro apu diri ma bie giein bara bu.
Izrel-apu! Kura mesi na gbasi ye eleogbo bie o ba se agbamie nama ma o se mie I pirike.
43Molok oru mi be ikowari mi ani o deki ye-e, ani na ini kara Rifan oru mi, ominea lolia oru mi na; maa ma ani omine o tekebia erechi mie o oru-e.
Anigose ari o de Babilon mi saba koro nyo bu seinbia.
   44Minea biejuadapu ma Tamuno Be torukubu sime Ikowari eleogbo mi bie ini na simeme. Tamuno Be duko Mozizi be piri bara ani ini se ani ikasi oku-e, ori ani se Mozizi be die na ani sime now be bara mi 45Obuko, minea biejuadapu, inia dapu ma bara ikowari mi daoki siki ini ani se chua Joswa be na mume, ini muari siki Tamuo Be desinsa se ma bara ini ama ma okime se ani sime okimun Devid be buo so lame. 46O Tamuno Be torukubu ibi nyana bome, anigose o Tamuno Be Bara bime na o bereni o piri ori anga nyo name Jekob Tamuno Be piri 47Okuma Solomon be ani wari mi name o piri ye-e. 48Okuma Geletein Tamuno Be tomoni nama wari bie ori anga-angake ikiankorobo be be bara bu.  49So mi ani iya amanyanabo ngada-e Nyanabo Be oko beme,
se tomonikiri mi ani iya buogbana ikasie-e. Ndende sime wari o nwo nama I piri be?
     Nde a so angabia nyo?
        50Maa ye mamgba iri temeka?
51Stivin be piki now beme, Ma omine iniachin laoku diki! Ominea kubiemgbolu ma oru miemieaye bu sime la oku diki, o beri inikima Tamuno oku mi piri la oku diki! Ominea biejuadapu ma simeoku ani o simeoku-e; omine so siki mamgba o Fiafia Teme be na tuburume! 52Ominea biejuadapu ma bufuka se piri ka gbori ikiankorobo omi? Ini Tamuno firinwengiapu ma nwo bame, bolo siki ngisi oria karakaraye mie firinwengibo be boabe nwo be ye mi duko pakuma apu ma se mioku omine o se ibafi piki o basam. 53 Omine ani Tamuno oloko mi nwo oki apu ma-e, enjelapu ma sabama wa piriye mi ani soni mine ani dukoye mieke!

Dupari Se Stivin Be Gbin Mi
54Berechiri mi bie apu ma Stivin be poki sime siki inia bie opuma ofirime, se ini inia akama fari o dame igani bu. 55Okuma Stivin be, Fiafia Teme Be o bie bein bu, toru deki so diki se Tamuno Be boma mi orime, piki Jizos Be na orime Tamuno be amabara anga chie sime warabe. 56O nwo  beme, Diki! A so mi orime, ani finji warabe, se Tombo Toku Be Tamuno Be amabara anga bu chiesime warabe!
57Ini gelema oloku se inia bara ma se inia beri ma gbeinme. Anisiki inimgba gboloma mangi o damamunme ani kirikiri, 58se ama mi bie o fono pakuma se dupari ma se o gbinme. Onyechieapu ma inia buchuayema sin gbori asemenibo sol nwo  chin bo bara chuame. 59Ini barasinke Stivin be gbin bu, ori o nyana bo be nwo chin-ari siki. Nyanabo Jizos I teme mi oki 60O kpereki koro se gele puko se olokume, Nyanabo! Mi sib u barasin ini piri! Min mi o nwo be se fime.

Sol Be Buo Se chochi Mi Chuame
|8
 Ani  gbori ene mi bu Jerusalem bie sime chochi mi saki opu torusiori bie some Okunwengiapu ma sikima okuma bereniapu mamgba galagala Judia na Sameria na irima laoku laoku bie some. 2Bereni bie sime ibi kubie nyana dapu Stivin be dipime, oloku owu se duein din o pirime.
3Okuma sol be chochi mi famabia oku dokime mun wari-wari bie so se bereniapu ma fonofono pakumame owuapu na, eremeni a, se ini se ikoli bie chume.

Sameria Bie Ini Ibi Bere Mi Dukome
4Bereniapu ma galagala nyo mamgba mun se oku mi duko wasamame. 5Filip be so Sameria mi be opu ama mi mun se Mesaya Be bere duko ini pirime. 6 Tomonikpo mi kubie chie-chie-chie bu ibi beri se Filip be pokime, se o mie bugbiripumayema orime. 7 Siteme oloku puko se ton-a apu bie pakabome, ton- a oju bu gbori pekere fiapu na ikeliapu no O nwo gwome. 8Anigose opu biebele Sameria mi bie some.
9Saimon now chin bo ani opuama mi bie omi-e, majik miese tomni ma toru irima-irimame Sameria mi bie. Ori obu se opubo mieme, 10se ama mi bie sime kala na opu na toru se o dikima. Ini nwo beme, ֲi  ani Tamuno kuro mi-e, Opu kuro ini nwose chin ye mi 11 Ori oria majik nwose bolo siki ngisi inia toru irimame ani miese ini toru se o diki ye-e. 12Okuma ini Filip be oku mi nwo bereni siki, Tamuno Amanyanakiri mi gboloma Ibi Bere mi na piki Jizos Kraist ere mi gbolomaye mi nab u, ini mengi se ini sarame, owuapu na eremeni na. 13Saimon be soni o berenime se o mengi sara so siki, obu se Filip be kpekimame, ani o bubuamame o Filip be mieari bubuamaye ma ne bugbiripumaye ma na nwo ori siki. 14Jerusalem bie sime okunwengiapu ma naame na Sameria apu ma Tamuno okwein mi okisam nwo be siki, ini  pita be na Jon  be na nwose ini firimame. 15Ini mun la siki, ini teke bereniapu ma pirime miese ini Fiafia Teme Be nyana bobia bara. 16Aniatibi Fiafia Teme Be Koro bob u gbana sa bo ma ofori-e Jizos Be ere bu kenge mi ini mengi se ini sarasa ye-e. 17Anisiki Pita be na Jon be na inia barama se inia tibi ogono gbaname, se ini Fiafai  Teme be  nwo nyana bome.  18Saimon be orime na ini Teme nwose berreniapu ma pirisam, okunwengiapu ma inia barama nwose inia ogono gbana siki. Ani  ori igbiki bereni Pita be na Jon be na piri ye-e, 19se now beme, O mi kuro mi se iri soni nwo piri miese ari I bara se bu gbana bo goyegoye Fiafia Teme be nwo nyanabia bara.

20 Okuma Pita be o pekereme, Ye iri na iya igbiki na mun korifini mi bie so, I nwo koromari siki na I igbiki se Tamuno diepiriye febia nwo be siki! 21Minea firi bu I nyana se dia okibia pekere ofori-e, aniatibi I kubiemgbolu Tamuno Be Toukubu  karakarake. 22 Min I ton-ari si ye mi bu vinpiki, se Nyanabo be teke, miese o sib u barasin I piribia bara, now sime ye I nwose biekoromari ye gose. 23Aniatibi ari orime na i opuma aku diki torufuka now nyaname, iri piki si mi bie ikoli bo-e.
24Saimon be nwose Pita be na Jon be na beme, Pasisi o Nyanabo Be teke okom, miese o dukoari ye ma be gboriye soni paka ipiri eka bara.
25 Ini inia onyechie okwein ma nwo kon so siki, se Nyanabo Be oku mi duko se so, Pita be na Jon be na vinpiki so Jerusalem mume. Ini muari siki ini Ibi Bere mi nwo dukome ton-a Sameria iwoama ma bie.

Filip Be Na Etiopia Firitibinibo Be Na
26Nyanabo be enjeibo nwose Filip be beme, Ibu karakarama, se Jerusalem bie boro Gaza ama mi munbia ateli bu chuku da nyo mi bie so mun. (Min ateil mi tomoni bari anai bie nwengike mioku) 27-28 Ani Filip be bukarakarama se mun ye-e mioku buposa gbori Etipoia bo so oria ama nwo muabe. Be owubo be opuma yela ani Amanyana-eremenibo ma piri firinwengi bo-e, ori aria ngo koko bo-e, o mun Jereusalem Tamuno teke se vinpiki boabe oria kirinwengiaru bie O dokuma muari siki, ori Aizaya ikiankoro bo be diri nwo goabe. 29Fiafia Teme Be nwose Filip be beme, Saba isi pekere mun se ani kirinwengiaru mi na kpekima sime, 30Filip be mangi, saba mun se ori aizaya diri bie sime ye goari oku mi nwo naame: ani ori o gbela ye-e, i goari diri mi i ani kainbo?

31Firinwengi bo be pekereme, Nde ari ineda kainbobia oku, jinbo ani duko belema I pirika simeogbo? Se o Filip be chinme, na o tanji iwo mun ori na kirinwengiaru mi bie sime. 32O go sime Fiafia diri toru mi, ani mi mi-e,

Ini se mun ba-emun anana simeoku, ini oria oku ichuka ma kirisin-ari siki gboinma sime anana toku simeoku, gbori okwein so o konke.
33Ini obugerermame, ini karakara berekon o pirike. Ineda o weri pakabo bara dukobia gboribo so ofori-e, aniatibi oria dumo tomonikiri kulumasam.
34 Firitibinibo be nwose Filip be gbelame, Duko okom tubo bub ere ikiakorobo be nwo duko-au? Obu bere muno se jinbo bu ye? 35Se Filip be saki oweinme, min Fiafia diri toru mi bu o saki, Jizos Be gboloma Ibi Bere mi nwo duko o pirime. 36Ini ani ateil mi bie dokuma muari siki, ini bo mengi sime nyo nwo lame, se firitibinibo be nwo beme, Min mmengi-e. Cheye kiki chua I piri be mengi sara bu?

37Filip be nwose o beme, Ini ineda mengi se I sarabia I nemika se I kubiemgbolu mgba se bereni me bebe. Iin, a berenime, Firitibinibo be nwo pekereme;  A berenime na, Jizos Kraist Be ori Tamuno Toku-e.
38Firitibinibo be tonme na kirinwengiaru mi dachie, se Filip be na firitibinibo be na koro mengi bie mume, aniski Filip be mengi se o sarame. 39Ini mengi mi biepakabo siki, Tamuno Teme be Filip be oki some. Firitibinibo be bari ori ori ka siki, biebele o bie bein  bu o muari nyo o nwo mume. 40Filip be azotos bie obu doki bo orime o so mun Sizaria lame, se ateli ogbo o muari siki amama bie ori Ibi Bere mi dukoma mume.

Sol be Sibupikisiki Mi
|9
(Okunwengiapu Mieye Ma 22.6-16;26.12-18)
 Anisiki mi Sol be pa oria kuro erema bipima se Nyanabo be obudukoapu ma piriabe ini babia erechi. O so Gele Agbamiebo be damamume, 2se o bara giein diri bime, o se Dam askos bie sime Juapu tekewari ma diebia diri, miese o nemika se aninyo Nyanabo be ateil mi dukonwengiapu orime bebe, ani boro owuapu-o anikanika eremeni-o ori ini kun se ini se vinpiki Jerusalem Bobia bara.
3O so Damaskos muari ateli bie, o bo opuama mi na kpeki siki sotoru bo enekubu bia o kelemame. 4O biki kiri koro se puko naame, nwose o beabe, Sol, Sol! Nde I gose buo se I chuariye. 5O gbelame, Nyanabo, iri tubo? Puko mi nwo beme, Iri ani Jizos Be-e , I buo se chuari bo be. 6Okuma sise so ama mi bie mun, ini I miebia ye nwo duko I piribia.
7Sol be na nwengima mun sime owuapu ma de chieme, gbori okwein soni konka bara bu ini puko mi naame, okuma ineda gboribo soni orike. 8Sol be kiri  siseme, ori o torumgboluma finjime, okuma ori ineda yeorike. Ani ini bara bu ori olo se o se Damaskos bie so mun ye-e. 9Tere-a din na gbasi ye bu ori ineda yeorike, ani siki mi bu o piki ineda ye fike o piki mengi buke. 10Gbori obudukobo Damaskos bie simeme, ori ere Ananayas, or ikian orime, ania bie bu Nyanabo Be nwose o beme, Ananayas!
O pekereme, Mi iri-e, Nyanabo.
11Nyanabo Be nwose o beme,. Bukarakarama Gonogono Ateli mi bie mun, Judas wari bie Tasos ama mi bie bo gbori owubo nwo gbela, sol nwo chin bo O tekeabe, 12se ikian bu Ananayas nwo chin owubo o nwo orime, so bo, bara se o tibi ogono gbaname, miese o piki yeoribia oku.
13Ananayas be pekereme, Nyanabo, ton-a tomoni be bo be na gbolomaye nwo duko I pirisam, o seni iya tomoni ma miesa balafama ye ma Jereusalem bie. 14Se o tibini agbamieapu ma bara kuro oki Damaskos bosam I tekeari apu mamgba nwo kunbia erechi. 15 Nyanabo be nwose o beme, Mun, aniatibi ari o sele  okisam firinwengi I piribia erechi, o miese Jinseapu ma na amanyanapu na, piki Izrel-apu ma na iya ere nemibia. 16 A barana I gose ori oribia torusiori nwose o diebia.
17Ani Ananayas be mun wari mi bie so, se o barama se Sol be ogono gbana ye-e O now beme, Minabo Sol, Nyanabo Be I se firimame, , Jizos Be na minabu na, ateil ogbo obu se I die bo be, I mianaga boari siki. Ori I se firimame, miese I pikina yeori se Fiafia Teme Be na beinbia bara! 18Ani kirikiri inji efeferi oku sime-a ye Sol be torumgboluma bie sokoro korome se ori ineda piki yeorime. O sise se mengi sarame; 19se o yefi so siki inyo obu some.

Sol Be Damaskos Bie Tamuno Bere Dukome
Sol be Damaskos bie beeniapu ma na boka din nwose simeme 20O dada tekewari ma bie mun se saki duko pakumame na Jizos Be Tamuno Toku-e.

21O poki apu mamgba ijira inia bu sarame, se gbelame, Be bo be orika, Jerusalem bie ori Jizos Be tekeari apu ma nwo ba sime bo be? Piki min gboriye mi gose o minyo boka, ini kun se ini okimun tibini agbamieapu ma piribia erechi?
20Okuma sol be oria Tamuno bere duko mi piki bo kuro nyana teinye some, Jizos Be ani Mesaya Be-e now be ye mi ori ani diepakuma bara mi buokoro so-okuma, Damaskos bie sime Juapu ma ini ineda ye se o pekereke.
23Ton-a din bo boro siki Juapu ma kobirima Sol be babia oku now baime 24Okuma ini miebia erechi doki ye mi o now naame. Din na enekaka nab u ini ama mi be onuboko ma now korume miese ini o babia bara. 25Okuma gbori ene din bie sol be duko nwengiariapu ma ama mi be onu mi bu finji sime nyo bie o se kana bie chua toluma koromame.





Sol Be Jerusalem  Bie Omi-e
26Sol be Jereusalem mume, se obudukoapu ma bie sobia bara now dokime. Okuma ini beenike na ori  obudukobo-e now e ye, se ini mgba o dikibalafame. 27 Anisiki Banabas be bo barachua o piri, se ori oki mun okunwengiapu ma nwo pirime. O duko belema ini pirime sol be weribo Nyanabo Be ori bara mi ateil ogbo bun a Nyanabo be piki Okwein o pirisam. O piki duko ini prime, sol be bara werima kuro kubie nyana Jizos ere mi se okwein konsa bara Damaskos bie. 28 Ani Sol be inia bu so sime ye-e, se nwengi bebe  Jereusalem mi mgba kelema, balafa ka bara se Nyanabo Be ere mi se okwein konme. 29 O piki Grik okwein kon-ari Jauapu ma na okweinma se ini nab ere pikiame, okuma ini o babia bara dokime. 30 Bereniapu ma min mi gbolomaye nwo dokibo siki, ini Sol be oki Sizaria mume se o se Taso firmame. 31Ani ani sime bara mi-e, se chochi mi Judia na Galili na, piki Sameria bie mgba deinma siki nwo nyaname. Ani inyo chuame, piki kienbipi bu senime Fiafia Teme Be be bara chua bu, ani nwo Nyanabo Be mangima Bu sime warasiki.

Pita Be Lida Na Jopa Na Bie Sime Siki
32Pita be mun nyo-nyo ma nwo lame, gbori siki o mun Tamuno-a tomoni ma la e-mume, Lida ama bie aga apu ma. 33Aninyo o gbori owubo na iriame Eneas nwo chin bo, buo na bara na fi obi konbo, mine-a kura na gbasiye nwose obi ibila  ogono sime bo. 34Pita be, nwose o beme, ˮeas, Jizos Kraist Be ori I gwosam. Sise se iya monoye telima. Anikirikiri Eneas be siseme. 35Lida na Sharon na bie anga apu mamgba ori orime, se ini vinpiki Nyanabo Be damabome.
36Jopa bie gbori eremenibo omi-e, Tabita now chin bo, ari beenibo-e Grik okwein bie aria ere ani Dokas, ani mi fieari ye (Kuraivala! now chin nama-e) Aria siki mamgba a se ibi mie bun a barachua igwein-apu piri bu famame. 37Anisiki mi bu ari obi se fime. Ini aria oju sikiri se ani se ogonowari bie gbor jukuru bie koromame. 38Jopa na Lida na sasake, se Jopa bie sime obudukoapu ma naame na, Pita be o Lida bie omi-e now be siki, ini mama owuapu se o firimmame, mi oku mi-e, Pasisi, fikiri wa damabo.  39Ani Pita be  bukarakarama se inia bu so mun yee. O bo la siki nin o se iwo ogonowari mi bie sime jukuru mi bie mume. Deapufisa eremeni mamgba kobirima o kelemame, owuabe, piki Dokas ma dumo sime siki a gbin ini piri buchuayema nwose o dieme. 40Pita be jukuru mi bie ini mgba de pakumame, se kpereki tekem, anisiki o vinpiki oju mi da se nwo beme, Tabita, sise!  Ari a torumgboluma finijime, a Pita be ori siki a kponji simeme.  41 Pita be mun se barachua a deki sisemmame. Anisiki o bereniapu ma na deapufisa eremeni ma ne chinme, se dumo bu a se ini pirime. 42Min mi gboloma bere wasama Jopa mgba kelemame, se ton-a apu Nyanabo Be berenmie. 43 Pita be ton-a din nwose Jopa bie simeme, namapura se firinwengiari bo, ini Saimon  nwose chin bo be wari bie.

Pita Be Na konilios  Be Na
|10
 Gbori owubo Sizaria bie simeme oria ere Koniliso, Rom Owukulonibo, Owuni-a sonoasi dikidiki kiri nwo lasa bo-a ϴili Owukuloowuni ogbo bie. 2Tamuno teke-teke bo-e ori na oria bebe furo mi mgba tibitu Tamuno  piripirime. O Bakama  barachua ju igwein-apu ma piripirime. Se siki mamgba Tamuno Be nwo teke-teke me. 3Tere-a so biri bu gbori eneogboin bu, ori ikian orime, ania bie o belema Tamuno enjelbo nwo oriem so be nwose o beme, Konilios!
4Balafa bu o toru se enjelbo be bu gbana se nwo beme, Senibo, ani cheye?
Enjelbo be pekereme, Tamuno Be, ori iya teke ma na iya nweni belema firi ma na nwo okisam, se I se biekoromasam. 5Mioku, owuapu se Jopa bie Saimon Pita nwo chin bo be firima o beo. 6Namapura firinwengibo be wari bie ori igoni mun warabe, Saimon nwo chin bo be, toru aka bu ori angame. 7 Anisiki okwein o piri sime enjeibo be nwengi some, se Konilios be oria firinwengiapu ma bie mama apu nwo chinme, piki gbori owunibo na, Tamuno teke-tekbo, o koruariapu ma bie gboribo 8O  paka ye mi nwo duko ini pirime se ini firma pakuma Jopa seinme. 9Anibe ene ba bu, ini inia nwengi konma mun se Jopa na kpekiari siki, Pita be iwo wariochu mi ogono mune karakara eneogboin biri bu tekebia erechi. 10 Fiye o tarime, se o yefi dokime ini fiye mi now karakaramari ogbo, ori ikian orime. 11 O so mi finji oku nwo orime, se opu agbani simeoku sime ye, ania inein-a ikoli ma na weri koro sekiri boabe. 12Ania bie inein a buo nama torukirikiri omi-e, ikiriari nama na, piki ye se nweni lamalama owoi-a feni na. 13 Gbori puko nwose o beme,. Sise, pita ba se pei!
14Okuma Pita be now beme, Ngisi oko pakake, Nyanabo! Jin siki ma a pulasa ye, anikanika fiafia ka ye now fike.
15Puko mi pikina nwose o beme, Tamuno be mie fiafiamasa ye bari pulasa ye nwoe ani chin ma. 16 Terre-a siki bu min mi mieme, se ani gbori kirikiri ini ye mi oki iwo sobie mume. 17Pita be kubie chie-chie-chie bu ori ori ikian mi fie ye be koroma nwo kon simeari siki Konilios be se firima apu ma saimon be wari gbela nemi, se mioku onu mi boko chiesime warabe. 18 Ini nweni chin se gbelame, Mianga ini Saimon Pita nwose chin igonibo omi? 19Pita be pa biabe ori ori ikian mi fieari ye nwo nemi, Teme Be nwo beme, Poki! Tere owuapu minyo omi-e, ini I dokiabe. 20Anierechi ibu karakarama se koro mun, piki makubie nyana ma ini duko muari siki aniatibi iri ini se firimame.  21 Ini Pita be  koro  mun se nwose owuapu ma beye-e, Iri ani o dokiari bo be-e. Nde o gose bo ye?
22Minea kuloniibo konilios be wa se firimame, ini nwo pekereme. ֲi ibi tomonibo-e, Tamuno teke-teke bo-e, Juapu mamgba piki opu opsi se piri bo-e. Tamuno teke-teke bo-e, Tamuno enjelapu ma be gboribo duko o pirime na ori i chin oria wari bo-e, miese ori I dukobia ye nwo nabia oku. 23Pita be owuapu ma chin wari bie chume, se mieme ini din mi se aninyo simeme.
Anibe ene ba bu o bukarakarama se inia bu so mume, se Jopa bie sime minapu ma bie dapu o duko mume. 24Anibe ene ba o bo sizaria lame, Konilios be o koru sime nyo mi, ori na pakuma apu ma na piki o chin bipi se piri oria ikiapu mamgba na obu some. 25Pita be so mun eton-ari siki, Konilios be ori na iriame, biki o buo chuku koro, se tibitu o pirime. 26Okuma Pita be o miese o sise chieme, Chie sime,o nwose o beme, Aniatibi iri na mina buna tomonibo-e. 27Pita be okwein Konilios be pa nwo piriabe o wari mi bie so siki, aninyo koobirima sime ton-a tomoni o nwo orime. 28 O nwo seni ini beme, ֭ine na mina buna nemime na Ju bo be Tamuno teke bara mi gose o Jinseapu lalake o piki bu se ini piripirike. Okuma Tamuno Be ani se I diesam na a fiafiaka na pullasa bo toru nwose gbori tomonibo soni diki ma-e. 29Ani mi miese I I firima siki a bome ani sikika bara bu. Ani gose, ari I gbelabe, nde I gose I firima ye?
30Konilios be nwo beme, Tere-a din boro sa siki bu, nwo pembe biri ari iya wari bie sime teke simeme, tere-a so biri, bu ari iya wari bie sime teke simeme, tere-a so biri, eneogboin. Bunemika bu biabia biriaye biri gbori owubo I toroko chie simeme 31se nwo beme, Konolios! Tamuno Be iya teke ma naasam, piki iya nweni belema firi ma nwose biekoromasam. 32 Nweni se Jopa firima mun gbori owubo nwo  chinbo Saimon Pita  ani oria ere-e Saimon wari o nwo bianme, namapura firinwengiari bo be toruaka bu ori angame. 33Ani a gose kirikiri I firima ye-e, I bo bara ibime. Mioku mine mgba Tamuno Be toroko omi-e, Nyanabo Be ton I piri na duko-e nwo be ye goyegoye nwo pokibia erechi.

Pita Be Kon Okwein
34Pita be saki okweinme: Mioku ani ari ibioku nemisa ye-e, na Tamuno be gbori bara mi o se tomoni mamgba na anga ye-e. 35O diki balafa se karakaraye mie bo goyegoye ori ibibo okime, ani bere nyanake inibo pakabo nyo goyegoye. 36O se Izrel-apu ma firima oku mi omine ani nemmime, Jizos kraist Be bu boro deinma Ibi bere mi nwo duko pakumabe, tomoni mamgba Nyanabo Be. 37Izrel ama mi kelema koro, kiri oki opu miemieye mi o nemime, Galili bie saki, Jon be oria mengi sara oku mi duko boro siki 38Jizos Nazaret bo Be gbolomaye mi o nemime, Tamuno Be bara mi. O nyo goyegoye nwo mun se Ibi miema borome, piki oru be iniabu kuro nyana apu ma o nwo gwome. Tamuno Be obu simeme nwo be ye gose. 39Juapu ama ma na Jerusalem na bie o mieaye mamgba mine ari be onyechieapu-e. Ini o bame o se mgbesechin ogono bakubame. 40Okuma Tamuno Be fibu o sisemame tere-a din karama ene bu, piki o mie se ori obu diepakumame, 41 O se tomoni mamgba dieke, okuma O se mine Tamuno Be selesa onyechieapu ma kenge nwo dieme. Wa ori na yefi piki bubuaye bume o fibusise so siki. 42O piki ton wa pirime na wa Ibi Bere mi now duko tomoni ma piri, se piki onyechie na ori mi Tamuno Be ton se berrekonbo so dumo apu na fiapu na piribia ye-e. 43Ikiankoroapu mamgba o gbolomaye nwo dukome, na o bereni bo goyegoye ini inibo si bu barasin inibo piribia oria ere mi be kuro bu.

Jinseapu Ma Fiafia Teme Be Okime
44Pita be pa okwein-ari ogbo, Fiafia Teme be korobo oku mi poki sime apu ma ogono gbaname. 45Ani Jopa bie sime Pita be bu so ori na bo Juapu ma bugbiripumame na Tamuno Be oria Fiafia Teme Be diepiriye piki nwose Jinseapu ma ogono soni sarasam nwo be ye mi ini nwo ori siki. 46Aniatibi ini naame ini kiri bele bu kiri okwein nwo konme, se piki Tamuno be opu mi nwo bomabe. Ani pita be now be ye-e, 47 Mina apu ma ini Fiafia Teme be da okisam, ani mine ma soni daoki  oku mi. Aniokuma tubo ineda ini kiki be mengi se ini sara mi bu? 48Ani o ton ini piri ye-e, na ini mmengi seni Jizos kraist Be ere bu ini sara. Ani siki ini o bara bime na o pa boka kala din nwose ini na sime.

Pita Be Duko Jereusalem Chochi Mi Piri Bere
|11
 Okunwengiapu ma na Judia mgba kelema minapu mamgba naame na Jinseapu ma soni Tamuno okwein mi nwo okisam. 2Pita be suko ye berenike. Se ini nwose o beme, 3Bupeleka Jinseapu ma ogboku I igoni mume, I piki ini na yefi gbolomame!  4Ani  Pita  be paka ye ma nwo duko ini piri ye-e, anibe saki siki ngisi okibo ani siki mi la:
5A Jopa opu ama mi bie tekeari siki a ikian orime. Sobie opu agbani simeoku sime ye korobo se iyaa anga siki bu dachieme. 6A kweinma ania bie diki siki, a wari bie anga nama na piri bie anga feni na nwo orime. 7Anisiki a  gbori puko nwo naame, se nwose I be abem, Pita sise, ba se pei!  8 Okuma a nwo beme, Ngisi oko pakake, Nyanabo! Pula, anikanika fiafia ka fiye jin ene, ngisi I bipi bie ma soke? 9Puko mi piki sobie okweinme, Tamuno Be miefiafiamasa ye fiafia ka ye se ani chin ma.  10Min mi tere-a siki se mieme, se anibe kuluma ini bebe ye mi mgba nwo jine iwo sobie mume. 11Ani gbori siki Sizaria bie ini se I firima tere-a owuapu bo a bian mun wari mi lame 12Teme Be nwose I beme a siki fama ma, ari ini na mun. Min jopa bie bo sonio-a minapu ibu so se Sizaria mun ye-e, se mine mgba so Konilios be wari bie so ye-e . 13O bara werima oria wari bie chiesime enjelb be nwo  ori oku nwo duko wa pirime, enjelbo be nwose o beme, Nweni se Jopa firima, mun Saimon Pita nwo chin bo be chin. 14Ori okwein kon o piribia, ani iri na I furo mgba na boromabia ye. 15Se a saki okwein siki, Fiafia Teme Be korobo inia ogono gbaname ani minea ogono gbana oku mi saki mi ngisi. 16Anisiki a Nyanabo Be duko ye mi nwose biekoromame na, Jon be mengi se nweni sarame, okuma ini Fiafia Teme Be se mengi se o sarabia. 17Ani leleme na Tamuno Be wa Nyanabo Jizos Kraist Be nwo bereni siki se wa piri gbori diapiriye mi, piki nwose ini Jinseapu ma nwo pirisam aniokuma, iri boro tubo se mun Tamuno Be kiki be! 18Ini min mi naa siki, ini obu duko eton siye ma ini nwo weri some, se Tamuno Be tokoni se nwo beabe, Įiokuma Tamuno Be o siki se Jinseapu ma piri se ini inia sima bu vinpiki se dumobia!


Antiok Bie Sime Chochi Mi
19Bereniapu ma ini galagalame ini se ini chuari buo ma gose ani ini Stivin be ba siki bu. Inia bie dapu fonisia na Saiprose na piki Antiok ama irima now mun oku mi duko Juapu ma kenge piri simeme. 20Okuma bereniapu ma be dapu, Saipros na Sairini Ibi Bere mi duko Jinseapu ma piri simeme. 21Nyanabo  be kuro mi ini na omi-e, baka tomoni berenime se vinpiki Nyanabo Be damabome.
22Min mi gboloma bere bo Jerusalem bie sime chochi mi lame, ani ini Banabas be nwose Antiok firima ye-e. 23O mun la se Tamuno Be ini belema bara nwo ori siki, o biebeleme, se kuroma okwein ini pirime na ini kubie se bugbane gbein apu na kokoma apu na nwo so Nyanabo Be piri inia kubiemgbolu ma la oku mgba. 24Banabas beibi bo-e, Fiafia Teme Be na bereni na bie bein bo-e se, ton-a tomoni ini nwo okibo Nyanabo be pirime. 25Anisiki Banabas be Tasos mun Sol be dokibo-e mume. 26Ori o dokibo siki, ori ori oki Antiok bome. Gbori kura na gbasiye ini nwose chochi mi bie apu ma na sime se ye se inia bu ton-a apu dieme. Antiok bie mi ini tatari Kraist Be bereni apu ma Kristen se ini chin ye-e.
27Anisiki mi bu da ikiankoroapu Jerusalem bie so Antiok mume. 28Inia bie gboribo, Agabos nwo chin bo, sise chie, Teme be kuro bu weri ikiankoro, se nwo beme, na boloka siki bu opu buruba bo tomonikiri ogono gbanabia. (Klodios  sedabo be buo bu ani min mi mie ye-e.) 29Obudukoapu ma dukopeleme nab obo inia bie inibo inyo labara nwose barachua se inia minapu, Judia bie anga apu ma nwo seinmabia. 30 Min mi ini nwo mieme, se igbiki se chochi seniapu ma seinmame Banabas be na Sol be na bara bu.

Jin a Buochua
|12
 Min siki mi pembe siki bu Amanyana Herod be saki buochua se da chochi apu nwo dapaka simeme. 2Ori okolagiji nwose Jems, Jon numbireowu be nwo gbogbo bame. 3O bo ori na min mi Juapu ma bie belemame nwo be siki, ori ani mie toroko mume se Pita be nwo kunma. (Min mi paka siki ani Suka-Fituru Alali siki mi-e.)  4Ini Pita be kun so siki ini o se ikoli bie chume, aniju bu ani ini o boroma owuni inein-a kiri nwo piri ye-e, gbori kiri inein-a owuni inein-a owuni sime nyo. Herod be tonme na Sababoro Alali mi boro siki ori amaogbo berekon o piribia. 5Ani ini Pita be se ikoli bie chu ye-e, okuma chochi apu ma kuroma o tibi gose Tamuno Be tekeme.

Pita Be Ikoli Bie Pakabome
6Herod be ikoli bie o pakumabo tomoni ma piribia din mi bie, pita be mama din koru apu ogboku mono simeme. Ini mama ikoli seni ori ikasime, mama din doruapu piki ikoliapu onu book omi-e. 7Bietonkabara bu Nyanabo Be enjelbo anianga chie simeme, se enekubu ikoli wari mi bie biapakame. Enjelbo be aba bu wer Pita be jikeme, se o wosisema se nwo beme, Sarama! Sise chie! Anikirikiri ikoli ma Pita be bu woro sarame. 8Anisiki enjelbo be nwo beme, Iya birikun ye mi kpo kuroma, piki iya akpaka diki ma kpo. Pita be oko mieme, se enjelbo be now beme, Iya ogono gbana buchuaye mi se ibu apupa se I dukobo. 9Pita be o duko ikoliwari mi bie pakame. O nemike, enjelbo be mieari ye mi kokomaye oku, o nwo chinme na ori ikian oriabe. 10Ini tatari book mi borome, piki main klarama ye mi na, se ani be kuluma ini bo ikulele onu book mi nwo lame, ani boro mun opu ama mi bie sobia book mi. Mi book mi ngeri ania bu dinji ini piri se ini paka  some. Ini nwengi gbori opu ateli bie some, se bunemika bu enjelbo be Pita be koroma some.
11Pita be obu mieye mi bo obu okoro siki, o nwo beme, Mioku mi a nemi ye-e na mieye mi kokoma ye-e! Nyanabo be oria enjelbo firimame, se bo Herod kuro na piki Juapu ma toruse diki na ibu miebia nwo be ye ma bara bie I duapakumame.
12O bo o bu nemi siki, o nwengi Meri, Jon Mak nyengi ma wari mume. Ton-a apu anianga kobirima se tekeabe. 13Pita be nungo da book mi nwo gbolome, se Roda nwo chin firinwengi eremeni toku bo ani chin bipi mi nwo berenime 14Pita be puko mi nwo lekiri bo siki, a book mi finji ka bu, biebele se vinpiki mun duko ini pirime na Pita be o nungo chie sime warabe. 15I toru deinke! ini nwose a beme. Okuma a kuroma dukome na kokoma ye-e. Ani ini pekere ye-e na, Oria enjelbo-e
16Anisiki, Pita be pa book mi gboloabe. Ani be kuluma ini bo  book mi finji se ori ori siki ijira inia bu sarame. 17Ori o bara se ini fongumame, ini beme ini deinma sime. Se o belema duko ini pirime Nyanabo be ikoli bie ori oki pakumabo oku mi. O mun duko Jems be na kon minapu ma na piri, o nwo beme; anisiki ori ini koroma so jin anga mume.
18Ani bo dede la siki bipiogobosoka nyo koruapu ma ogboku pakame cheye Pita be bu paka sa? 19Herod be tonme na ini o doki, okuma ini ineda ori orike. Ani miese ini bere se nyo koruapu ma gbelame se tonme na ini ini ba.
Min mi boro siki Herod be Judia mi weriso mun Sizaria bie kele simeme.

Herod Be Fi Mi
20Taya na saidon ama apu ma opuma Herod be iganimame ani ini ogbo chua o damamun ye-e. Tatari ye ini Blastos, amanyanabo wari dikidikiari bo be nwo nyana inia bu pirime na o barachua ini piri-e Anisiki ani ini so Herod be damamun se ori na deinma mie bara boro fiye nyana-nyaname.
21Ini ton koroma gbori ene bu, herod be oria amanyanabo biriaye ma nwo biri se oria amanyana-ngada ogono kponji simeme, se okwein kon tomoni ma pirime. 22Tomonibo maa okweinma nwo konke, okuma tamuno-e! ini nwo olokuma. 23Anikirikiri, Nyanabo be enjeibo Herod be fomu gbinme ori osi se Tamuno Be pirikaye gose, o bu ngule sarame se o fime.
24Tamuno okwein mi pa wasama piki senima mume.
25Banabas be na Sol be na ini mun firi mi nwo nwengi fama so siki ini vinpiki Jerusalem mun se Jon Mak be nwo oki inia bu chuame.

Banabas Be Na Sol Be Na Selese Ini Firima Pakuma Mi

|13
 Antiok sime chochi mi bie ton-a ikiankoroapu na yedie apu na omi-e: Banabas, Simion (Kurukurubo ini nwose chin bo be) Lusios (Sairini bo be) Menian (ini Herod govina bo be  na se chua dikidiki pakumabo be), na piki sol be na. 2Ini firinwengi Nyanabo be piri se buru se bubamari siki, Fiafia Teme be nwose ini beme, Benabas be na Sol be na nwo sikima anga piri okom, a  gose ini chin firi mi ini no nwengibia bara. 3Ini buru se bubama se tekeme, inia barama se inia ogono gbaname, se ini firima pakumame.

Saipros Bie
4Banabas be na Sol be na, anisiki Fiafia Teme Be in se firima bara bu ini ani ju mun Silusia lame aninyo mi ini toru bu boro Saiprose chuo mi mun ye-e. 5Ini mun Salamis nwo la siki, ini tekewari ma bie Tamuno bere mi nwo dukome. Ini Jon Mak be oki inia bu chuame, bara chua firi mi piri gose.
6Ini saba mun Pafos chuo mi la anianga ini gbori majikbo na iriame, oria ere ani Ba-Jizos, Jubo-e, ori ikiankorobo-e o nwose o bu chinme. 7Ori chuo mi be govina be ikiabo-e ani Sajios Polos be, ori nemi nyana bo-e. Govina be Banabas be na Sol be na nwo chin o toroko bome, Tamuno Okwein mi naabia erechi. 8 Okuma ori majikbo be ani ini (Grik okwein bie Elimas se chin bo be) miese bereni mi bu govina be toruchuasinbia ye gose ini na tuburume. 9Anisiki Sol be, ini piki pol nwose chin bo be, Fiafia Teme Be o bie being bara bu ani o gamunuma majik bo be diki ye-e 10 se o nwo beme, ϲi oru be toku! Iri ibiye goyegoye na tarka bo, iris i epele  goyegoye bie beinbo, I piki siki mamgba Nyanabo Be karakaraye ma piki iruoaye mie dokidokime! 11Mioku Nyanabo Be bara mi korobo iya ogono gbanabia I torumgbolu punbia, gbori kala siki I bari ene mi be enekubu ori eke.
Anikirikiri Elimas be o bunemime na kurukuru ataraba o torumgboluma kanakanamasam se nwengi kelekelema borome bara bu ori olo ateli se o diebia bo o nwo dokime. 12Govina be paka ye mi ori siki o berenimme aniatibi Nyanabo be gbolomaye bu ini dieari ye mi ani opuma ijira se obu sarame.

Pisidia Antiok Mi Bie
13Pol be na ori na nwengiapu ma na Pafos koroma so aru bukulo paga nwo mume, Pmfilia mi bie gbori ama, okuma Jon Mak be anianga ini koromaso se  vinpiki Jerusalem mume. 14Ini paga bu nwengima mun bo Pisidia bie Antiok nwo lame se Inyosara ene mi bu ini tekewari mi bie smun se kponji simeme. 15 Ini Mozizi Oloko mi bie na ikiabnkroapu ma giein ye ma na nwo go so siki tekewari mi bie firinwengiapu ma oku se ini  firimame: Minapu, wa bime omine okwein tomoni ma piri, se inia kubie kuromabia oku o nwo nyaname bebe 16Plo be sise chie, bara se ini dede sa saki okweinme:
I pembe Izrel-apu na Jinseapu na, Tamuno Be nwo teke ari apu: omine a dukoari ye mi now naa! 17Mine Izrel-apu ma Tamuno Be minea biejuadapu ma now seleme, se ini se opu se nwo mieme, ini igoniapu bara nwose Ijipt ama bie anga siki Tamuno Be oria opu kuro bu Ijipt ama bie ini oki pakumabome, 18 se kura mesi na gbasi ye bu ori inema fi ini piri me eleogbo mi bie. 19Kenan ama mi bie sonome-a se o nwo famame, se oria tomoni ma miese ini ama mi nyana apu nwo some. 20Kura ende na kura mesi oyi finji pembe siki bu.
Min boro siki o berrekon-apu se ini pirime, okimun ikiankoro Samuel be buo lame. 21Se ini amanyanbo nwo bi siki, Tamuno Be kish ya, Sol be se ini pirime, Benjamin furo bie, kura mesi o nwose ammanyana ini pirime. 22Ini o sin siki, Tamuno Be Devid be se inia amanyanabo nwo mieme. Tamuno Be obu min mi nwo dukome, A doki orisam na Devid, Jesi ya be ani I bubele bo be-e, a biari ye mamgba nwo  miebia bo-e. 23Jizos Be Devid furo bie  pakabo bo be, mi Tamuno Be se Izrel-apu ma duaboromabo nwo mie ye-e, o bereni sa bara mi bu. 24Jizos Be ma oria firi sakika simeogbo, Jon be Tamuno bere nwo duko Izrel-apu mamgba pirime, na, ini inia si mamgba bu vinpiki, se mengisara. 25Jon be oria firi mi nwengi so eton-ari siki, o nwose ini beme, Omine I se tubo chin? O koruari bo be irike. Okuma diki! Ori iya obuju boabe ari ibi oko lake, o buo sime akpaka ma sin.
26Piki omine minyo sime Tamuno Be tekeari Jinseapu mamgba. I juo Izrel-apu Ebraham furobieapu, piki omine mianga sime Tamuno tekeari Jinseapu mamgba: mi duaboroma oku mi mine gose ini ani se firimame! 27Aniatibi Jerusalem bie anga apu ma na ini se toroko isun-apu ma na ini nemike na ori inia duaboromabo oku, ini piki ikiankoroapu okweninma kainboke Inyosara Ene goyegoye ini goari ye ma. Ani soni ini mie se ikiankoroapu ma kon okweinma bo kokomaye some beerkon Joizos Be bara sima mi bu. 28Ini gose ba bere pele o piribia bere tibi ini nwo dokiboke nwo be soni, ini Pailet be bara bime na ori o se ba bu chu-e. 29Se fiafiadiri ma bie obu giein ye goyegoye ini nwo mie so siki, ii mgbesechin ogono o sin koroma se o seni idupu bie chuame. 30Okuma Tamuno Be fibu o sisemame, 31Se o piki  ton-a ene obu se ori na Galili bie so Jerusalem muari apu ma dieme. Ini mi mioku oria onyechie Izrel-apu ma piriari ye-e. 32-33 Mine ma piki minyo omi-e, Ibi Bere mi okibo o piribia erechi: Tamuno Be beeni na o mie minea biejuadapu ma piribia  nwo be ye mi, mioku ori ani mie mine inia bu pakaboapu ma pirisam ani o Jizos Be nwo sisema dumo bie chu ye bu. Min main karama Fiafia Nime mi bie ani gieinsa oku mi-e,
Iri iya Toku-e,
34Mi Tamuno Be duko ye-e, ani fi bu ori o sisema ye mi bu, na ngisi o buru eke idupu bie:
35O piki jin diri toru kuroma duko bara bu na, Iya kokoma firinwengibo be idupu bie o buru-eke.
36Aniatibi Devid be oria siki bu Tamuno Be duko ye ma mieme se o fime, Ini o se oria biejuadapu ma anga bu dipime, se oria oju mi burume idupu mi bie. 37Okuma Tamuno Be fibusisema bo be o buruke. 38-39 I Juo Izrel-apu, wa bime o nemi na Jizos Be bu mi ini sibubarasin bere mi duko o piriari ye-e na ominea bie obu bereni nyanabo nyanabo ini inibo si ma bu inibo finmabia ani Mozizi Oloko ma ineda fima eka ye ma. 40Anierechi, omine obu obi, miese ikiankoroapu ma duko ye ma ominea bu paka eka bara: 41Diki omine ye diki simari apu ma! Ye ominea bugbiripu se o fi!
Aniatibi ma ene ma bie a nwengiari firima ani o beeni eka ye-e,
Nwenibo anibe sime bara nwo duko belema o piri so! 42Pol be na Banabas be na tekewari mi now koromaso ari siki, tomoni ma piki ini chinme, na boari Inyosara Ene mi bie ini vinpiki bo se maa ye ma gbolomaye piki now duko ini piri. 43Tomoni ma kobirima mi bie pakaso siki, ton-a Juapu na Jinseapu na Pol be na Banabas be na dukome ani vinpiki bo Juapu Tamuno bere nemi mi bie sosa apu ma-e. Okunwengiapu ma okwein ini piri se inia kubie kuromame na ini Tamuno dikibugerer mi bie sime angama mun.
44Ani dukoma Inyosara Ene mi bie kalaye konme ama mi bie sime bo goyegoye bo Nyanabo be okwein mi nwo pokisam. 45Juapu ma tomonikpo mi ori siki, opu bunwonwo inia bie some, ini Pol be dukoari ye mi na tuburu se piki o wolome. 46 Okuma Pol be na Banabas be na balafa ka bara se puko deki okwein tari bara mi so nengime se nwo beme. Ani bugbeinme tatari Tamuno okwein mi kon omine piri Okuma o nwo ani siki piki sime gbaso dumo mi o gbeinme nwo be bara se obu oki ka siki, wa o weriso se so Jinseapu ma damamunbia. 47Aniatibi mi Nyanabo Be ton wa piri oku-e: Ani omine se enekubu mie se Jinseapu ma pirisam miese tomonikiri mi bo duaboroma nyanabia oku. 48Jinseapu ma min mi naa siki inia biebeleme, se tokoni se Nyanabo be oku mi pirime: se ini sele se sime gbaso dumo mi piri apu ma piki bo bereniapu nwo some.
49Nyanabo be okwein mi nyo goyegoye bu wasamame ani pekere mi bie. 50Okuma Juapu ma ama mi bie, Tamuno teke-tekeapu ma bie bipi bere la owuapu na piki Jinse eremeni ma bie toroko sa apu ma na Juapu ma ini ikpeinmame. Ini bufuka se pol be na Banabas be na piri, se inia ama pekere ma bie ini desinme. 51Okunwengiapu ma inia buo fun ma gugusin se so Aikoniom mume. 52Antiok bie sime obudukoapu ma biebele na Fiafia Teme Be na bie beinme.

Anikoniom Bie
|14
 Ani gbori bara mi ani Aikoniom bie so ani paka oku-e: Pol be na Banabas be na tekewari mi bie mume, se okwein so okuma ton-a Juapu na Jinseapu na piki bo bereniapu some. 2 Okuma Juapu ma bie bereni dukuka apu ma, Jinseapu ma nwo Kpeinmame miese, ini mina-apu ma na tuburume. 3Okunwengiapu aninyo sime bolo siki lame. Ini kubie kuroma Nyanabo Be gboloma Okwein mi konme, o kuro se ini piri, ini se ton-a bugbipumaye, na  oria dikibugerer oku mi kokomaye-e. 4Opuama mi bie sime tomoni ma ini puame: dapu Juapu ma bu some, isiapu ma okunwengiapu ma bu some.
5Anisiki Jinseapu ma na Juapu ma na bo tibini ma na bipi ogbo some se sitoru se ini diki se imgbele se ini gbinme. 6Okunwengiapu ma bo ani mi nwo nemi siki ini mangi Listra na Dabi na mume, Laikaonia bie sime ama ma piki ani kelema nyo   ma bie na. 7Aninyo ini Ibi Bere mi dukome.

Listra Na Dabi Na Bie
8Listra bie gbori ikelibo omi-e, ikeli bu ini weri o yime, ini o yi siki ngisi ma o nwengike. 9Ori aninyo kponji sime se Pol be okwein ma nwo poki simeme. Pol be orime na o bereni nyaname o piki ineda gwobia, ani Pol be gbukukuma o diki ye-e, 10 se gele puko bu nwose o be ye-e, Sise chie! Nwnibobe dosi chie se saki nwengi nyo kelemame. 11Tomoni ma Pol be mie ye mi nwo  ori siki, ini saki inia ama okwein Laikaonian bipi bu olokume, Ӳu ma ari tomoni toru nwose koro wa damabosam! 12Ini nwose banabas be chinme ewus, piki nwose Pol be chinme Hemis, aniatibi ori mi okwein bu tibidabo-e. 13Zewus oru-alabo be, oria oruwari ama mi toroko sime bo be, owoi nambulo na ngwengwe na nwose ama mi be nungo book bome, se tomonikpo mi bime ini agba mie okunwengiapu ma piri.
14Banabas be na Pol be na ini miebia erechi dokiari ye now naa siki ini inia buchuaye ma nwo jine kanme, se mangi tomonikkpo mi bie so, se olokube, 15Cheye gose o min mi mie doki-au? Mine ma ominea juo-a tomoni-e! Wa minyo bome Ibi Bere mi duko o piribia ye gose, maa ye bu soka ye ma bu o piki se so dumo Tamuno Be dabia erechi ani so mi na, sekiri mi na, toru mi na, bo piki aria bie sime ye ma nwo teme bo be. 16Borosa siki mi o berni tomoni mamgba pirime na ini inia bubele ateli ma nwo nwengi. 17Okuma o siki mamgba oria sime bara nwo die pakumapakumame, o mieari ibi-a ye ma bu boro o sobie ene seni o pirime, piki chinmgbolu na ari be karakara sikima bu o fiye se o pirime piki biebele se ominea kubie beinmame. 18Maa okwein ma ini nwo kon ini piriabe nwo be soni ani sarasara okunwengiapu ma pirike tomonikpo mi kiki, agba mie ini piri bu. 19Da Juapu pisidia se mi bie sime Antiok na Aikoniom bie na sime bome se tomonikpo mi fe inia bu pirime, ini imgbele se Pol be gbin se ama mi bie o fono pakummame, ini nwo chinme na o fisam. 20Okuma bereniapu ma kobirima o kelema siki, o siseme, se vinpiki so ama mi bie mume. Anibe ene ba mi bu ori na Banabas be na so Dabi mume.
|15

Vinpikiso Siria Bie Sime Antiok Mun Mi
21Pol be na Banabas be na Dabi mi bie Ibi Bere mi dukome, se ton-a obudukoapu nwo nyana bome. Anisiki ini vinpiki so Listra na Aikoniom na piki Pisidia bie sime Antiok na mume. 22Ini inyo se bereniapu ma bu chua se inia kubie kuromame miese ini kokoma bara nwose bereni bu simebia oku. Wa ton-a torusiori bie boro mun Tamuno Amanyanakiri mi bie sobia, ini nwose  ini dieme. 23Chochi goyegoye bie ini tibidapu ton koroma ini pirime teke bun a buru se bubama bun a, se ini ini boroma Nyanabo Be bara chuame, ini inia kubie se bugbanasa bo be.
24Ini Pisidia se mi boro siki ini tolu mun Pamfilia lame. 25Ini Paga bie oku mi dukome, se anisiki so Atalia mume, 26Se aninyo weri toru bu boro antiok mume, ini ini seni Tamuno Be dikibugerere bara ma bie chua nyo mi ani ini mioku nwengi karama sa firi mi gose.
27Ini bo Antiok bie la siki ini chochiapu ma kobirima se Tamuno Be ini se mie ye mamgba nwo duko ini pirime, o piki ateli finji Jinseapu ma piri se ini okwein mi bereni bara mi na 28Ini bereniapu ma na sime bolo siki lame.

Jerusalem Bie Kobirima Mi
 Da Owuapu Judia bie sime so Antiok bome se saki ye se bereniapu ma dieme, ֭ine ineda duaboroma nyana eke omine ominea bu ma peleka simeogbo, Mozizi Oloko mi bi bara bu. 2 Pol be na Banabas be na min mi gose opuma balafama bara se piki-a, se ini na ye jineame ani-erechi ini dukopeleme na Pol be na Banabas be na Antiok bie sime jin-apu na Jerusalem, mun se  min bere mi gose okunwengiapu ma na piki seniapu ma na iria.
3Chochi mi ini se anianga firimame, se ini Fonisia na, Sameria na, amama bie tolu muari siki, Jinseapu ma vinpiki Tamuno Be damabosa oku nwo dukome min bere mi opu biebele nwose bereniapu ma pirime. 4Inibo Jerusalem mi la siki, chochi mi ibi bara nwose ini okime, Okunwengiapu ma na seniapu ma na, ani Tamuno Be ini se nwengi firima ini nwo duko piri apu ma. 5 Okuma bereniapu ma be dapu Farisiapu ma bu sime apu ma, sise chie se nwo beme, Jinseapu ma ini inia bu ma pelebia, se piki duko ini piri na ini Mozizi Oloko mi koko.
6Okunwengiapu ma na seniapu ma na iria gboloma se koroma nyana min bere mi pirime. 7 Ini bolo siki se anibe ye nwo jinea so siki, Pitabe sise chcie se nwo beme. Ϲa minapu, o nemime na bolosa siki ngisi Tammuno Be ominea ogboku I selepakumame, na a mun Ibi Bere mi be oku mi nwo duko Jinseapu ma nwo piri-e miese ini ineda naa se berenibia oku. 8Se tomoni-a kubiemgbolu ma nwo nemi Tamuo Be o Jinseapu ma so okime nwo be ye gose, Fiafia Teme Be se ini pirime ani o se wa piri bara mi 9Mine na ini na ogboku o ye mie kirimake; ori inia kubiemgbolu ma nwo mie  fiafiamame ini berenime now be ye gose. 10Nde aniokuma o gose Tamuno Be nwo dadikibia bara nwo dokiari ye, ikuye nwo seni bereniapu ma aba gbana bu, ani minea bijuadapu ma na mine na ineda deki eka ye mi? 11En-en! Wa berni se Nyanabo Jizos Kraist Be dikibugerere bu duaboroma nyana oku mi ani ini so bereni piki duaboroma nyana oku-e.  12Ani bebe kpo mi mgba yawumme, ini Banabas be na Pol be na Tamuno Be inia bu boro se Jinseapu ma ogboku mie bugbiripumaye ma na bubuamaye ma na nwo naa siki 13Ini okwein so siki, Jems be puko deki okweinme, ֭ine I poki iya minapu! 14 Saimon be ma boloka siki bu Tamuno Be ngei be Jinseapu ma nwose yechin oku mi, na inia Tamuno Be ngei be Jinseapu ma nwose yechin oku mi, na inia ogboku o se oria tomoni miebia apu nwo seleoki oku nwo duko belema wa pirisam.15Ikiankoroapu okweinma ibioku min mi na kurame. Fiafiadiri mi duko bara bu, na
16Min mi boro siki a vinpiki bobia, Nyanabo Be oko beme, se piki Devid Amanyanakiri mi oki bobia. Ania bu kan ye ma a nwo telimabia, se miese ani kurobia.
17Ani bara bu kirikon apu mamgba I dam bobia. Ase iya tomoni miebia erechi a chin oki Jinseapu mamgba na.
18 Ani Nyanabo Be duko oku-e, min mi nwo duko pakuma bo be bolo siki ngisi. 19Jems be nwo beme, I kubie okuma, nwo Jinseapu ma bu vinpiki Tamuno Be dama boari apu ma wa bufuka se ini piri eke. 20Aninakaraka wa diri gien ini piri, duko ini piri na fiafiaka fiye goyegoye ini fi ma aniatibi ini ani se oru pirisam: sefi bu ini inia bu ma sin ini fongolo ba nama goyegoye nwo pei ma, piki nama pulo soni. 21Aniatibi bolo siki ngisi ini Moziz oloko mi nwo gogosam tekewari ma bie Inyosara ene goyegoye bie, oria okwein ma ama goyegoye bie ini piki nwo dukoabe.

Gien Bereni Nyana Jinseapu Ma Piri Diri mi
22Anisiki okunwengiapu ma na seniapu ma na piki bebe chochi mi na, dukopeleme na nweniogbo mi bie ini da owuapu sele se ini pol be na Banabas be nab u so Antiok mun. Bereniapu ma bakama osi se piri mama apu nwo sele bome, Judas ini Basabas nwose chinbo be na, piki sailas be na, 23se ini inia bu boro min diri mi se firima me: Mine, okunwengiapu ma na seniapu ma na, ominea minapu ma na, kereni bipi se minea minapu ma ani Jinse bie ini yi apu mamgba seinmame, ani Antiok na, Siria na, piki Silisia na bie anga apu ma. 24Wa naame, na minea bie dapu pakamun bufuka se o piri piki o kubie lokomabe inia okweinma bu okuma mine oko se ini firimake. 25 Anierechi wa bo iriasam, mine mgba bipi piki ogbososam na wa nweni sele, se ini seni o firima. Ini minea bu yela ikiapu, Banabas be na Pol be na  bu so munbia, 26 Nwo inia dumo ma abalaka bara se fama wa Nyanabo Jizos Kraist Be firi mi piriari  apu ma. 27 Aniokuma, wa Judas be na Sailas be na nwo seni o firimabe ini bo toru na giein-a ye ma nwo duko o piribia oku. 28Fiafia Teme Be na mine na bipi ogbososam na jin ikuye bari ominea ogono gbana ma, maa mieka mieka bara sime oloko ma sikima okuma: 29 Ini seni  oru piri fiye goyegoye o fi ma, o pulo bu ma, fongolo basa nama goyegoye o pei ma, piki ama na ere na nwengi bu o mine obu olo. Omine ibiye miebia o nemikase maa ye ma bu o bu olo okuma. O mine ibioku sime. 30Tomoni ma ini nwo firima pakumame, se ini Antiok now mun bereniapu mamgba kobirima se diri mi se ini pirime. 31Tomoni ma diri mi go so siki biebele inia bie beinme kubie kuroma okwein ma gose. 32 Judas be na Sailas be na, ini soni ikiankoroapu bara bu bolo siki se minapu ma na okweinmmame. Kurokubie na inyo na nwo seni ini pirime. 33Ini ani anga kele sime so siki, minapu ma deinma bu ini boroma se ini some, se ini vinpiki so ini se firima apu ma damamume. 34Okuma Sailas be o kubie bu tonme na ori aninyo simebia.
35Pol be na Banabas be na Antiok bie ini kele siki fama simeme. Ton-a jin apu na ini na Nyanabo Be okwein mi nwo se ye die piki ani dukome.

Pol be na Banabas be na Puame
36Ye wa vinpiki mun minea minapu ma la opuama ma bie ani wa Nyanabo Be okwein mi duko borosa nyo ma, se dumo ini nasimeoku now nemi. 37 Banabas be o bime o Jon Mak be now oki inia bu chua mun, 38Okuma Pol be o koromake na ani karakarame ini ori oki, aniatibi ori ini na sime ini mun ye mi be kuluma mi lake, okuma ori ini koroma vinpiki some pamfilia bie. 39 Ini kuroma  ye jinea se bipiogboso ka inia ogboku pakabome, se  ini pua sikimame. Banabas be Mak be oki se dokupaka Saipros nwo mume, 40anisiki Pol be Sailas be seleoki se ori na some, bereniapu ma ini tokoni se ini se Nyanabo Be ikibugerer bara  chuame. 41Siria na Silisia na bie o borome, se o chochi ma miekuromame.

Timoti Be Pol Be na Sailas Be Na Bu So Mume
|16
 Pol be so mun Dabi na Listra na lame. Bereni nyana gboribo, Timoti nwo chin gbori bereni bo aninyo anga warabe Nyongoro ma soni Kraist Be berenibo-e, ari Jubo-e, okuma dawu be Grik bo-e. 2Listra na Aikoniom na bie sime bereniapu mamgba Timoti be bu ibi ye dukome. 3Pol be bime o Timoti be oki se obu chua mun, ani o Timoti be bupele ye-e .Ori ani bara mi nwo mieme aniatibi ari nyo ma bie sime Juapu mamgba nemime na Timoti da be Grik bo-e. 4Ini ama ma bie tolu boro muari siki ini okunwengiapu ma na seniapu ma na Jerusalem bie dukopele oloko ma be bere mi nwo daboroma ini piriabe, piki duko ini piriabe na ini maa oloko ma dukoari ye ma nwo mie. 5Ani bara mi bu ini chochi ma nwo mie kuroma teinme bereni bu, piki miese aria kienbipi enbene-bene senime.


POL Be Troas Bie ori Ikian Mi
6Ini nwengi Frijia na Galesia amama be irima bie tolu borome, aniatibi Fiafia Teme Be o bereni ini pirike ini bere mi duko Esia se mi bie. 7Inibo Misia ama oke mi la siki, ini miese Bitinia se mi bie sobia oku ini nwo dokime, okuma Jizos Be Teme bereni ini pirike. 8Ani ini Misia bie dada nwengi ideri Troas  mun ye-e. 9Pol be ani din mi bie ikian orime, ani ikian mi bie o Masidonia bie gbori owubo nwo orime chiesime se o tekeabe,  Saba Masidonia bo se barachua wa piri 10 Pol be min ikian mi ori kirikiri, wa bukarakaramame, so masidonia mi mun, aniatibi wa dukopeleme na Tamuno Be o mine chinsam na wa mun Ibi Bere mi duko aninyo sime apu ma piri.

Filipai Bie Lidia Ma Be Sibuvinpiki Mi
11Wa owoin-aru bie weri Troas koromaso saba dada Samotres now mume, se ani be ene ba bu so Niapolis now mume. 12Aninyo, wa aru sin so Filipai mume, ani Masidonia se mi be tatari opuama mi ani so Romapu chuku bie sime ama-e Ton-a din wa nwose ani ama bie simeme. 13Inyosara Enene bie wa ama mi bie pakaso toruaka mume, wa koroma bara bu Juapu kobirima sime teke-teke nyo anianga omi-e. Wa kpoji sime okwein anianga kobirima sime eremei ma pirime. 14Wa duko ye naa apu ma be gboribo ani Lidia ma-e, Tayatira-ama bo-e, awuwu bite deri-deribo. Ari ani Tamuno teke-teke eremenibo-e, se Nyanabo Be a kubie finji se ari ibioku se Pol be dukoari ye ma pokime. 15Ari na aria wariapu ma na, ini mengi se ini sara so siki, ani a mine chin ye-e, ֠bo, iya wari bie sime, o nemikase iri kokoma Nyanabo Be berenibo bara nwose I okime bebe. A duko minea bu lokomame ani wa mun ye-e.

Filipai Bie Ikoli So
16Gbori ene wa teke nyo muari ogbo, gbori omoni eremeni toku mine na iriame siteme a bie omi-e, ani a mie se a toroko miebia ye nwo duko-dukome. A bakama igbiki mie a nyana-apu ma pirime, mi bqara se ye duko tomoni piri bu.  17 A pol be na mine na dukoabe, se olokuabe, Mina owuapu ma ani Geletein Tamuno Be firinwengiapu-e! O mie se ineda duaboroma nyanabia oku ini nwo duko o piriabe!18 Ton-a ene a nwose min mi mieme, ani Pol be bubalabalama so okuma o vinpiki nwose teme mi beme, Jizos Kraist Be ere bu a ton I piriabe a bie paka so!Ani gbori siki mi bu teme mi a bie pakasome. 19A nyanapu ma bo nemi na ini seni igbiki mieari ye bari ofori-e nwo be siki, ini pol be na Sailas be na nwo kunme, se ini fono bereto-apu ma toroko mun, se now beme, Mina owuapu ma juapu-e, se ini minea ama mi bie bufuka piriabe. 21 Minea oloko ma na kuraka  ama miemieaye ini now dieabe mine Romapu-e, wa ineda ini dieari ye ma oki piki ari mie eke. 22Tomonikpo mi inia bu so se ini na tuburume tibini ma pol  be na Sailas be na buchuaye ma oki kanme, se tonme na ini ini fomu. 23Ini sibara se ini fomu sosiki, ini ini se ikoliwari dikidikibo be pririme na ori ibioku se ini ikasi koroma. 24 Ini ton ye mi now mie bu ikoliwari dikidikibo be ini seni ikoliwari bieju chume, se inia buo ma se mama opu chin ikiba bu ikasime.  25Din ogbo pembe biri bu, Pol be na Sailas be na ini teke piki nime chu Tamuno Be bomabe, isi-a ikoliapu ma ini pokiabe.
26Bunemika bu kiri mi opuma jikeme, ani ikoliwari  mi jike mun ani be chuku seke dupari m,a so lame. Anikirikiri book mamgba finji sarame, se ikoli ma piki ikoliapu ma buo ma bu woro sarame. 27 Ikoliwari dikidikibo be boma siseme, se ikoliwari book ma finji oku nwo  ori siki, o nwo chinme na ikoliapu mamgba-o ini mangi sosam ani ori oria okolagiji mi woro pakuma ye-e, se obu ba-e ton-abe. 28Okuma pol be oria inyo labara se kuroma olokume, Ye se ibu lama ma mine mgba wa minyo omi-e! 29Ikoliwari mi dikidiki bo be tonjie firimame, se mangi somun, se bugeregere bu pol be na Sailas be na buo chuku ma kunme. 30Anisiki ori ini oki pakumabo se gbelame, Seniapu, cheye a nwo miese a duaboroma nyana be?
31Nyanabo, Jizos Be bereni, ini nwose o beme, aniski re mi iri na I furo mi na I furo mi na duaboroma nyanabia ye-e. 32Anisiki ini Nyanabo be bere mi duko ori na oria wari bie sime isiapu ma na pirime. 33Ani gbori din mi bie, kirikiri ani ikoliapu dikidikibo be ini oki se ini layema sikiri ye-e ori na o furo bie apu mamgba na ani gbpori siki bu mengi sarame. 34Anisiki o pol be na Sailas be na nwo oki iwo oria wari mun se fiye se ini pirime. Ori na o furo na biebele, iniabie beinme, aniatibi mioku ini Tamuno Be nwo bereinsam. 35Ani be ene ba Rom bereton-apu ma ton kurukuru buchuaye chuapu ma firitibini ma pirime na, ֭ine owuapu ma bubarasin se ini so.
36Ani ikoliwari dikidiki bo be ani duko pol be piri ye-e, na, Sekeni ma ini kuro pirisam na wa iri na sailas be na ikoli bie nwo sin. Anigose, o deinma bu so.
37Okuma pol be nwose polis firinwengi tibini ma beme, Wa koro se beresi nyana gbori oloko soni ofori-e, ani soni ini amaogbo wa fomume, mine piki Romapu-e! Anisiki ini wa se ikoliwari bie chume. Se mioku ini boima wa pakuma bi-au? Ani mi ngisi mie eke! Ye Rom firinwengi tibini ma baraana minyo bo se mine okipakuma.
38Kurukuru buchuaye chuapu ma firinwengi tibini ma ma okwein ma duko Romapu firitibini ma pirime se ini bo naame na pol be na Sailas be na Romapu-e now be siki, inia balafame. 39Ani ini somun ini teke ye-e, ini anisiki ikoli bie ini pakuma bome, se ini beme, na ama mi bie ini so. 40Pol be na Sailas be na ikoli bie pakabo se Lidia ma wari mume. Aninyo ini minapu ma na iriame, kubie kuroma okwein kon ini piri se some.

Tesalonaika Bie
|17
 Amfipolis na Aplonia amama bie ani pol be na Sailas be na tolu boro mun Tesalonaika ama mi laye-e, ama mi bie  Juapu tekewari omi-e. 2Se pol be oria miemieye bara bu so tekewari mi bie mume. Aninyo tere-a Inyosara Ene na gbasiye o nwose Fiafiadiri mi bie sime-a ye go piki, 3ari pufinji ini pirime, se diepakumame na Mesaya Be o torusioribia se piki fibusisebia. Pol be nwo beme, Be a nwo bere beari Jizos Be ani Mesaya Be-e. 4Ani inia bie dapu buokorome se pol be na sailas be na busome ani Tamuno teke-teke ton-a Grik-apu mie oku-e, piki ton-a erepaka eremeni na.
5Okuma ani Juapu ma bunwonwomame se yebusoka piki oforifori bara se ateliogbo nwengima boro apu ma kobirimame amafiemaye miebia erechi. Ini bebe ama mi mgba fiema se owu se Jasin nwo chin gbori owubo wari pakame,  miese ini pol be na sailas be na oki bo nweni ma piribia oku. 6Okuma ini ini dokiorika siki, ini Jasin be na piki bereniapu ma be dapu na fono  ama mi bie bereton-apu ma damamume, se olokume, Mina owuapu ma bufuka pirisam nyo goyegoye bu! Mioku ini minea ama bosam. 7Se Jasin be ini se oria wari bie koromame Rom Sedabo be oloko mamgba ini kansam, beabe na jin amanyanabo omi-e, Jizos nwo chin bo. 8Maa okweinma ini nwose nyo fiema tomonikpo mi na bereton-apu ma na pirime. 9Bereton-apu ma miese Jasin be na isiapu ma na ini gbein na ibi igbiki bipi nwo gbeinme, ani ini inia bu barasin se ini so ye-e.

Biria Mi Bie
10Ene san kirikiri bereniapu ma pol be na sailas be na nwose Biria firimame. Ini mun la siki, ini Juapu tekewari mi nwo mume. 11Aninyo sime apu ma kubie finji tein tesalonaika bie sime apu ma nengime. Ini opuma bukarakarama oku mi  pokime, se enebene-bene ini Fiafiadiri ma dawome, miese ini pol be kon-ari okwein mi se karakaraye doki nemibia oku. 12Inia bie ton-a apu berenime Grik eremeni ma bie bipiberelapu ma na piki owuapu ma bie dapu so berenime. 13 Okuma Tesalonaika bie sime Juapu ma bo naa na pol be piki Biria mi bie Tamuno bere mi dukosam nwo be siki, ini aninyo bo se saki tomoni ma chukuruma se amafiemaye mieme. 14Ani kirikiri bereniapu ma pol be seni toru aka firima pakumame okuma sailas be na Timoti be na Biria mi bie pa simeme. 15Pol be pamun sime owuapu me ori na mun gbotubara Atens nwo chin ama mi lame. Anisiki ini vinpiki Biria nwo mume, pol be ini firimame na ini mie se Sailas be na Timoti be na bo obu so ini ineda ani mi miebia siki paka kirikiri.

Atens Bie
16Pol be Atens bie sailes be na Timoti be na koruari siki, o kubie opuma lokome ama mi bie oru ma bein bara mi o nwo ori siki. 17Ani o tekewari mi bie Juapu ma na piki Tamuno teke-teke Jinseapu ma na okweinma ye-e, piki amaogbo bun a, ene goyegoye bub o ari nyo ma la apu goyegoye na. 18Epikuria ogbo apu na Stoik ogbo apu ma na bie da yedieapu o damabome se ori nab ere pikiame, Cheye be yenemika pakayepakaye doki bo be nwo duko doki-au?
Isiapu ma pekereme, Jin-ama tamuno bere o nwo dukoari oku simeme. Ini min mi nwo dukome, aniatibi pol be Jizos Be gbolomaye na fibusise mi na nwo dukosimeme. 19Ani ini pol be oki, se o se Ariopagos nwo chin ama kobiria mi toroko mun ye-e se nwo beme, Wa bime I bere dukoari iwo dieye mi wa nwo nemi. 20I duko se wa naa-ari daye minea bu kiriaye fieme, wa ari fieari ye nwo nemi bime. (21 Aniatibi Atens-apu ma na ama bie anga igoniapu mamgba na inia siki fama se iwoma paka bere poki piki ani duko mi inia bubeleme.)
22Pol be Ariopagos bere chiri mi toroko chie se now beme, A dokibo orime na book torukirikiri bu omine Atens-apu ma ani tekemiemieaye opuma nwo belema apu-e. 23Aniatibi ari ominea ama mi bie nwengiari siki, o tekeari nyoma a nwo diki siki, a gbori ebe orime, ani ogono y gieinme, Sime nweni ma nemi ka Tamuno Be piriye ori, o nemi ka se tekeari bo be ani mioku a duko pakuma o piriari bo be-e. 24Tamuno Be, tomonikiri mi teme bo be, piki ania bie sime yegoyegoye na, ori ani so mi na tomonikiri mi na Nyanabo


Atens bu sime Mas Gele Tundu ni (Mie 17.15-22)
Be-e o piki tomoni nama wari ma bie anga-angake. 25Ori na obu na ani dumo na owusara na piki yegoyegoye na nwo se tomoni mamgba piriabe now be siki mine tomoni ma nwengi o piri se o bupalima se ori bibia ye ofori-e. 26Gbori owubo bu o boro kirikiri tomoni mamgba nwo tememe, se ini miese ini bebe tomonikiri mi tomoni mamgba nwo tememe, se ini miese ini bebe tomonikiri mi bie angame. Ori na minea buna siki ma laka simeogbo ini angabia siki na oke ma na nwo ton koromame. 27O min mi nwo mieme, miese ini o dokibia  ini o biari siki bu. Anie be so, Tamuno Be o jokuma minea bu weri sasama sime siki ofori-e 28 ani gboribo dukosa bara bu, na.
Oria kuro bu mi wa weri dumo nwengi se simeari ye-eAni sime bara, ani ominea nime giein apu ma be oku-e na,
  Mine soni oria awo-e.
 29Mine Tamuno awo-e nwo be siki, wa koroma gbeinke na ori be sime bara, goli anikanika Seleba se teme ye-e, anikanika dupari simeoku o nwo simeme, tomonibo aka na nemi na nwose miebo ye bara. 30Tamuno Be tomoni ma o nemi ka sikima o nwo dikitorusinsam, okuma mioku, o ton nyo-nyo bu sime apu mamgba pirime na, ini inia simiemieaye ma bu vinpiki. 31Aniatibi o karakara berekon tomonikiri mi mgba piribia ene o nwo ton werisam, ani o selepakuma bosa bo be bu. O mi elekima mi se bebo bebo nwo diesam, ani o fibusisema bo be bu!
32Pol be fibusise bere duko se ini naa siki, inia bie da apu o se deriye mieme, okuma isiapu ma nwo beme. 33Ani pol be berechiri mi bie pakaso ye-e. 34Da owuapu obu some, se berrenime, inia bie Dioniesos, Ariopagos berechiri bo be Damaris nwo chin gbori eremenibonna, da jin-apu na piki berenime.

Korint Bie
|18
 Min mi boro siki, Pol be ori Atens koroma so Korint nwo mume. 2Aninyo o gbori Ju owubo na iriame, Akwila nwo chin bo, Pontios ama bie ini yi bo, ma boloka siki bu ori Ltili bie sime bome taro Prisila ma na, aniatibi Sedabo Klodios be tonme na Juapu mamgba Rom mi now koroma so. Pol be o mum ini orime, 3se ini na anga, piki firinwengi gbolomame, aniatibi  ikowari namaye dori konfiye bu mi o wri dumoari ye-e, ini soni mi gbori konfiye mi nyana oku mi. 4Inyosara Ene goyegoye ori  ini na tekewari mi bie yedawo gboloma-gbolomame, miese ani pa Juapu ma na Grik-apu ma na buokorobia bara.


 5 Sailas Be na Timoti be na Masidonia bie bo la siki, Pol be oria siki mi mgba nwose Tamuno bere mi dukome, o duko belema Juapu ma piriabe na Jizos Be ori ani Mesaya Be-e. 6Ini ori na tuburu se obu siaye duko siki, o bereni ini pirike, ori oria buchuayema bu sime fon ma now gugusin se ini beme, O nemikase fame bebe ominea bara mi ani bo ye-e! Iri  mie ka-o. Mioku oki toroko mun, a Jinseapu ma damamunbia. 7Ani ori ini weiso ye-e se somun ini Taitos Jostos nwose chin Jinsebo be, wari bie anga ye-e, ori ani Tamuno teke-teke bo-e oria wari mi na tekewari mi na kpekime. 8Krispos, tekewari tibinibo be Nyanabo Be berenime, ori na o furo mi mgba na ton-a jin-apu piki Korint mi bie oku mi naame, ini ani bereni se piki mengisarame.
9Gbori din bie Pol be ikian orime, ania bie Nyanabo Be nwose o beme, Balafa nyana ma, okuma pa  okweinma mun, barasin ma, 10aniatibi ari iri na omi-e. Ineda ye se I lamabia gboribo ofori-e, aniatibi mi ama mi bie sime ton-apu iya tomoni-e 11Anigose Pol be gbori kura na pekere na nwose aninyo simeme, Tamuno okwein mi nwose tomoni ma dieabe. 12Romapu ma Galio be seni Akaia se mi bie govina nwo mie siki, Juapu ma kobirimame, Pol be kun, se o se berekon wari  mume. 13Ini nwo beme, Be bo be minea oloko na kura ka bara o nwose ye se tomoni dieabe Tamuno teke bu!
14Pol be okwein eton siki, Galio be nwose Juapu ma beme, Min bere mi mgboku mien a kura ka be siye-e nwo be okuma, anikanika sisa be miemieye nwo be okuma, ani bugbeinbia ari inema nyana omine Juapu ma ne ani poki. 15 Okuma ani nwo okwein na, ere na, ominea oloko na be berrejinea-e be siki, omine ngeri mun ani kon pele. Ari oko sime-a ye berekonbo nwo so eke! 16Se o berrekon wari mi bie ini depakumame. 17Inimgba Sostenis, tekewari mi bie tibinibo be nwo purukume, se berekon wari mi toroko o fomume. Okuma Galio be ori ani se yechinke.

 Vinpiki Antiok Mun Mi
18Pol be ton-a din se bereniapu ma na korint bie simeme, Anisiki ori ini weriso se Prisila ma na Akwila be nab u so se doku paka Siria mume. Ma o senkiria bie doku paka ka sime ogbo o ye bereni Tamuno pirime se ori o tibi sein sinme. 19Ini Bo Efisos nwo lame, Pol be prisila ma na Akwila be na now weriso nyo mi. O tekewari mi bie so se Juapu ma na Juapu ma na okweinme. 20Ini bime ori ini na sime bolo sikila, okuma o beeni ini pirike. 21 Aninakaraka, o nwo duko ini pirime, ori ini koromasoari siki, Tamuno Be oko berenime bebe, a vinpiki o damabobia. Ani ori Efisos bie doku paka ye-e.
22O bo Sizaria la siki, o Jerusalem mume se chochi mi kereni, se so Antiok mume. 23O kele aninyo sime so siki o some. Galesia na Frijia nyo ma o nwo tolu boro inyo se bereniapu mamgba pirime.


 Apolos Be Efisos Na Korint Na Bie Simesiki
24 Anisiki mi bu Alekzandria bie ini yi gbori Jubo, Apolos nwo chin bo Efisos bome. Ori okwein dinme, se piki ibioku se Fiadiadiri mi nemime. 25 Nyanabo  Be Ateil mi bie ini ye se o diesam, opu kubie o nwose Jizos be gboloma okwein kon, se piki karakara bara se ani dieabe. Aniebeso, Jon be mengisara mi kenge ani o nemi ye-e. 26O saki tekewari mi bie okweinme balafa nyanaka bara bu. Prisila ma na Akwila be na o duko ye naa siki, ini ori oki inia bu chua se so wari mume, se ibioku Tamuno Ateli mi nwo dunowka-rama O pirime. 27 Apolos be anisiki ton peleme na ori Akaia munbia, ani Efisos bie sime bereniapu ma barachua o piri se diri gien Akaia bie sime beeniapu ma piri ye-e, na ini ibioku se ori oki-e.o mun la siki ori opuma barachua bo nwo so Tamuno dikibugerer bu berenisapu ma pirime. 28Aniatibi ori be kuroma okwein bu, o duko ori na amaogbo berepikia Juapu ma nengimame, ani Fiafiadiri mi bie belema diapakuma na Jizos Be ani Mesaya Be-e.

Pol  Be Efisos Mun Siki
|19
 Apolos be Korint bie simeari siki, pol be anianga boro se mi bieju mun Efisos mi lame. Anianga da obudukoapu o nwo orime, 2se ori ini gbelame, Fiafia Teme Be omine O nyana sa o bo bereni anyana siki ngisi?
Fiafia Teme omi-e nwo be ye soni ma wa naake, ini now pekereme.
3Ani pol be ini gbelaye-e, Aniokuma nde nde oku sime mengi bara o nwo sara? Ini nwo  pekereme, Jon mengisara bara mi-e,
4Pol be nwo beme, Jon be inia sima bu vinpiki pu ma mi O mengi se sara ye-e, se duko Izrel-apu ma pirime na oria obuju bobia bo be ini nwo bereni-ani Jizos Be-e.
5Ini min mi nwo naa siki, ini Nyanabo Jizos Be ere bu mengi se ini sarame. 6Pol be o barama se inia ogono gbaname, piki Tamuno oku mi nwo duko pakumame. 7Inimgba pa oyimapu finji pembe ye nwo lame.  8Pol be tekewari mi bie so mume, se tere-akalu na gbasi ye nwose tomoni ma na okweinmame balafa ka bara bu, miese Tamuno Amanyanakiri mi be bere mi na gbolomaye inia dukuke, se Nyanabo Be Ateil mi duko simame, tomonikpo mi toroko bu. Ani pol be ini weriso se obudukoapu ma pki se obu chuaye-e, se ene bene-bene bu ini na okweinmame Tiranos ama  mi be yedawowari mi bie. 10Min mi mie ma mume  kura na gbasi ye bu, ani gose Esia pekere ma bie anga apu mamgba Juapu na Jinseapu ma na, Nyanabo Be okwein mi now naame.

Skeva Be oria Owuapuawo Ma
11Tamuno Be pol be bu boro jene-jene ma paka ka bugbiripumaye nwo mieme. 12Anigose o se firinwengisa akisi na, firinwengibo toroko gbein-bite na ini nwo okimun obi apu pri okuma ari inia bu sime obi ma nwo desinme, inia bie sime siateme ma piki inia bie paka sobia. 13Nwengi ma boro se siteme desin-ari da Juapu soni piki Nyanabo Jizos Be ere nwose piki min bara mi nwo mieme. Ini nwose siteme ma beme, Pol be se Tamuno okwein mi kon-ari Jizos Be ere mi a nwose ton o pirime. 14Gbori Juapu Gele Agbamiebo ini Skeva nwose chin bo, oria sonome-a owuapuawo ani min mi mie ye-e.
15Okuma siteme be nwose ini beme, A Jizos Be nemime piki Pol be gbolomaye nwo nemime, okuma omine tapu?
16 Siteme bie sime bo be kuroma owu se ini paka  se ini engimame. Inimgba oria wari koroma mangi some, ye ini lame se inia buchyayema  piki kanme. 17Efisos bie anga Juapu mamgba piki Jinseapu ma na min ye mi naa siki balafa inimgba bie so beinme, ini piki opu osi se Nyanabo Jizos Be ere mi pirime. 18Bereniapu ma bie ton-a apu pakabome, amaogbo ini miesa ye ma bereni, piki ari duko belemame. 19Majik miemie ton-apu inia dirima kobirima se amaogbo bu ari dokimame, ma diri mamgba laye ani seleba sonio-a poku na sono a ende. 20 Min opu kuro mi mi bu Nyanabo Be okwein mi finjima piki kuroma senime.

Efisos Bie Koro Amafiema Mi
21 Maa ye ma pakaso siki, pol be o kubie bu tonme na o boro somun Masidonia na Akaia mi na labia aninyo bu o so Jerusalem munbia. Ġmun ani la so siki, o nwo beme a piki Rom solabia. 22Ani o Timoti be na Erastos be na, barachua o piriai apu ma be mama apu nwose Masidonia firima ye-e, okuma ori Esia pekere mi bie sime bolomame.
23Min siki mi bu mi opu bufuka Efisos bie sime ye-e, Nyanabo Be Ateli mi gose. 24Seleba temeari gbori owubo, Demetros nwo chin bo, Seleba nwo seni Atemis nwo chin eremeni-oru wari nwo tememe, se oria firi mi ton-a soye okibo ania firinwengiapu ma pirime. 25Ani ori ini chin kobirima ye-e, piki jin-apu na, ani inia firi kike firi nyana apu ma, se nwose ini beme, ַuapu, o nemime, na minea ye nyana min mi firi mi bu ani weri bome. 26 Mioku, o barana ori piki naa-abe, be pol nwo chin bo be mie ye ma. O nwo beme na tomoni bara se mie oru ma ngisi tamunoke, ai piki o bara sosam piki ton-a apu buokorosam, minyo Efisos bie na piki kalaye kenge konme bebe Esia se mi mgba na. 27Balafamaye boabe aniokuma minea firi mi ani si ere nyanabia. Min kengeke, jin balafamaye ani mi opu Atemis, oru wari mi soni piki bari ye so eke anisiki Atemis mi be opu mi soni fabia. Mi Atemis eremeni oruwari mi, ani nweni mgba Esia mi bie na bebe tomonikiri mi mgba na tekeari ye mi-e!
28 Tomonikpo mi ma okweinma nwo naa siki ani ini iganimame, se ini saki olokume, ˦isos Atemis ma ari opu bo-e! 29Bebe opuama mi mgba fie kelemame.  Tomoni ma kpo chua kapuma Gaios be na Aristakos be na now olome, pol be na nwengi sime Masidoniapu ma, se ini ini na ama mi be tiwari mi bie so mume. 30Pol be na minabu na bime o tomonikpo mi nwo damamun, okuma bereniapu ma duku o pirike. 31Ani pekere sime da bereton-apu, oria ikiabpu ma firifirm o seinmame, o tekeabe na ori obu diepakuma ma ani tiwari mi bie. 32Min siki mi bu, bebe kobiria mi ama fiema bara bu sime warabe: dapu min gboriye mi nwo olokuari siki isiapu ma jinye nwo olokuabe, aniatibi inia bie opu pekere ini go se bo kobirimaye mi tibi so ini nemike. 33Tomoni ma bie dapu okime na Alekzanda be ani bere  mi dekibo ye-e, Juapu ma nwo o se toroko chiema warasiki Alekzanda be bara se ini dedeme, miese ini bari nyo fiema eka bara, se o bo budua okwein kon se ini pirime. 34Okuma ini bo nemi na ori jubo-e nwo be siki, inimgba mama awa na gbasiye nwose gboriye mi nwo olokume: ˦isos Atemis ma ari opu oru-e!
35Anibe kuluma ama mi be diri gien bo be tomonikpo mi miese ini yawuma simeme. O nwo beme, I juo Efisosiapu! Bebo bebo nemime na Efisos ama mi bie ani opu Atemis oru wari mi sime ye-e, piki ton bu sime sobie korobo dupari mi na. 36Maa ye ma pikibia gborib so ofori-e. Anierechi o yawuma sime se gbori siye so miema. 37 Omine minea owuapu ma nwo oki minyo bosam, ini oruwari mi bie kuro bara se oki sa ye  ofori-e, ini piki ma minea oru ma bu siye dukoke now be siki. 38Nemikase Demetros be na oria firinwengiapu ma na ye duko tibi gbanabia boo mi-e bebe, wa berekon-apu na siki siki bu berekon ene na nyaname ye ini mun aninyo ari duko. 39Okuma ani mi nengi jinye o nwo bime bebe, amapu kobirima mi bie ini oloko bara bu ani telimabia. 40Anitibi balafama kiri bu wa omi-e, mimgba wa nyana kobirima mi gose, ini ineda ye duko minea ogono gbanabia na wa amafiemaye mieme. Wa gose mi bara se nyo fiemabia ye ofori-e. wa piki ania bie duko pakuma bobia ye so ofori-e. 41O min bara mi nwose okwein so siki, o kobirima mi kanme.

Masidonia Na Gris Na Mun Mi
|20
 Ama mi fie boro siki pol be bereniapu ma chin kobirimame, kubie kuroma okwein kon ini piri se baba se ini beme. Anisiki re ori ini koroma so Masidoia now mume. 2Ori ari irima tolu  boro se tomoni ma kubie kuromame ton-a okwein bu, anisiki o so Gris now mume, 3anianga ter-akalu o nwo  simeme. O bukarakarama Siria mun-e ton ogbo ani o dokibo ori ye-e na o Masidonia bu boro vinpiki sobia. 4Biria bie bo Pairos ya, Sopata be, ori na mume, ani gbori bara bu ani Tesalonaikapu ma Aristakos be na sekondos be na inia bu so mun oku-e, Dabi bie bo Gaios be na piki  Esia se bie bo Tikikos be na trofimos be na, piki Timoti be na. 5 Ini ma toroko mun Troas bie sime wa korume. 6 Wa filipai bie weri doku pakame. Suka Fituru Alali mi bo boro siki, ani boro siki, ani be sono-a din karama ene, wa mun Troas bie ini lame se ini na gbori wiki now simeme.

Pol  Be Troas La Kuluma Mi
7 Kala-oruene saso biri bu wa kobirimame gboloma fiye mi fibia erechi, Pol be okwein tomoni ma pirime, se okwein mun karakarama din-ogbo nwo lame, ori anibe ene ba ini koroma sobia nwo be ye gose. 8Wa kobirima sime ogono wari mi bie ton-a tonjie koriabe. 9Pol be okweinma muari siki, Yutikos nwo chin gbori asemeni toku peleboko ogono sime monoabe. Mono mi boo puma gbun siki o sime tere karama deki mi ogono sokoro koroma. Ini mun o deki siki o fisam. 10 Okuma Pol be koro mun biki oria ogono koro se ori apurame o nwose ini beme, Omine obu balabalama ma, o pa dumo warabe. 11Anisiki o vinpiki iwo ogono ju mun se fituru pu se fime. Pol be ini na bolo siki se okkwein mun epepe paka siki la, se some. 12Ini dumo bu asemenibo be oki wari mume, se ani opuma inia kubie kurommame.

Troas Bie Boro Mun Militos la
13 Wa toroko mun owoin-aru mi lame se ani ju aru sin Asos mume, ani wa mun pol be se aru bie seinbia nyo mi. O duko wa pirisam na wa min bara mi nwo mie, aniatibi o kiri ogono boro aninyo mi nwo muabe. 14Asos bie o mine na iria siki, wa o sein se ori na Mitilini mume. 15 Wa aninyo aru sin se doku mun Kaios mi lame, se ani be ene ba wa mun Militos lame. 16Pol be o kubie bu dukopeleme na ori Efisos mi agbaka bara bu boro munbia, miese Esia pekere bu o siki fama eka bara. O Pentikost ene mi bub o Jerusalem labia bara gose o beabe, ani nemikase sarasarabia okuma.

Pol Be Ibioku Sime Nwo Se Efisos Mi Be Seniapu Ma Be Mi

 17 Pol be Militos bie sime oku se Efisos firimame, biabe na chochi mi be seniapu ma bo ori na iria. 18 Ini bo la siki o nwose ini beme, Omine soni nemime na a tatari Esia pekere mila ene, bebe ene mi mgba a nwose omine na simeme. 19 Buiderima na owutorusaa nab u mi ari iya firi ma nwengi ye-e. Nyanabo Be  firinwengibo bara bu, min siki mi bu a bakama dadiki nyaname, Juapu ma bia I piriari bere ma gose 20 O nemime na barachua o piribia ye bu a se o boima gbori kalaye soni ofori-e a nwo  amaogbo na piki ominea wari ma bie Tamuno berre mi dukoari siki bu. 21 Ani gbori bara mi ani s se tetema se Juapu ma na Jinseapu ma na piri ye-e, na ini inia si ma bu vinpiki Tamuno Be da, se wa Nyanabo Jizos kraist Be bereni. 22 Se mioku, Fiafia Teme Be bipi poki bu, a so Jerusalem muabe, aninyo ibu pakabia ye now nemika bu. 23 A nemiye kenge ani, ama goyegoye bie Fiafia Teme be ori I beri jinesam na, ikoli na bufuka na sime I koruabe. 24 Okuma ari I dumo mi nwose yelakaye kienmame; miese a kon-ari nwengi mi kon karama piki iya firi nwo nwengi karamabia bara Nyanabo Jizos Be se I piri mie now be ye mi, ani Ibi Bere mi be Tamuno dikibugerer mi nwo duko pakuma mi. 25Ari omine mgba ogboku nwengi kelema Tamuno Amanyanakiri bere mi dukosam. Se mioku a nemime na ominea bie gboribo soni bari jin siki se I ori eke. 26Anigose mimgba, a belema duko o piriabe na nemikase ominea bie fabia boo mi-e bebe, ani iri mieke. 27Aniatibi Tamuno Be ton koroma se a duko o piri ka se olochiema ye ofori-e. 28Anigose o toru se ominea bu  weri, piki Fiafia Teme be se ominea barachua anana ogbo mi na. Ananadikikiapu o nwo so oria chochi mi piri ani, oria Tooku Be fibu mie agba mi. 29A nemime na s sosa bebe owoi-woi piriobiri ma ari bo ominea bie sobia, ari piki ananaogbo mi weriso eke.   30Siki bobia ominea bie pakabobia dapu iruoaye dukobia se bereniapu ma fono inia bu ma piribia erechi. 31 Anigose omine obi, o piki se biekoroma na tere-a kura bu din na enekaka nab u ye se o die bu a barasinke, owumengi piki I toru sarame o tibi gose.
32Se moku ari o se Tamuno Be barachuame, piki oria dikibugerer oku mi bara bun a, ani ineda o namachiema piki o se oria tomoni mamgba werima belema mi seni o piri bia ye mi. 33Ma s gboribo so seleba, anikanika goli, anikanika buchuaye now dikipukosolike. 34Omine soni bara na nemime na I barama ani a se irina nwengiapu ma na iri na bupalimaye ma nwo nyanabo ye-e. 35 Ye mamgba a se o diesam na mi bara mi nwose  kuroma firinwengi bu wa ineda barachua inyo bu oforika apu ma piribia, Nyanabo Jizos Be minabu na nwo beme, Ye die nweni  piri mi belema nyana tein ye daoki mi nengime.
36Pol be ori okwein so siki, ori ini na kpereki se tekeme. 37Inimgba ini owuabe, ini ori obolo piki o bipi nonju se baba seni o beari siki. 38Anieso, ani ini kururumame na ini bari jin siki se ori ori eke. Ani ini o boroma mun owoin-aru mi bie sein ye-e.

Pol Be Jerusalem Mume
|21

 Omine ibioku sime wa nwose ini be se wa some. Wa gbukukuma doku saba mun kos mi lame ani be ene ba wa mun Rodis nwo lame. Se aninyo weri mun patara mi lame. 2Anianga wa Fonisia muari aru now orime, ani  wa ani bukolo se doku pakaso ye-e. 3Wa nwo a ineda Saipros mi nwo oribia nyo nwo lame, se ania chukuju oru weri doku mun Siria lame. Wa Taya poku mi bie koroma, aru mi ania bie sime ngo ma nwo ji koromabia nyo mi. 4Wa aninyo da berreniapu na iriame, se gbori wiki nwose ini na simeme. Teme Be kuro bu ini duko pol be pirime na Jerusalem mi o mun ma-e. 5Okuma wa se ini na simebia siki mi boro siki, wa so wa muari anga mi nwo mume. Ini na, inia eremeni ma na, iia awo ma na nwengi mine na ama mi bie pakame. Mine mgba poku mi bie kpereki se tekeme.   6Wa  anisiki ibioku sime nwose jinbo-jinbo beme, se wa owoin-aru mi bukulo so siki ini soni vinpiki so inia wari ma mume. 7Wa toru mi bie minea nwengi mi konma mume, Taya bie wa doku mun Tolemas lame, anianga wa bereniapu ma kereni se ini na gboori din monomer. 8Anibe ene ba, wa so mun Sizaria lame. Aninyo Filip, okunwengibo be wari mi wa bian ye-e, Jerusalem bie ini seleoki sonome-a barachuapu ma bie gbori bo-e. 9Ma-owuapu simeka inein-a eremeniawo o nwo nyaname, Tamuno oku mi now dukopakumari apu. 10Aninyo wa ton-a din monosam ani Agabos nwo chin gbori ikiankorobo Judia bie weri bo la ye-e. 11O mine damabome, pol be birikunye mi deki ani se o buo ma na o bara ma na fina, se nwo beme, Mi ani Fiafia Teme Be be oku-e: Jerusalem bie sime Juapu ma min bara nwose mi birikun ye mi nyana bo be finabia piki o boroma Jinseapu ma piribia.
12 Wa min naa siki, mine na aninyo sime jin-apu na pol be tekeme na jerusalem mi o mun ma-e. 13 Okuma o pekereme, Min cheye o now mie-au? Nde o gose mi bara se owu I kubie lokomariye? Jerusalem mi bie Nyanabo Jizos Be tibi gose fi mi soni a bukarakarama ani pirisam, papa I fina mi kengeke.
14 Wa duko se o bu okoroye oforika siki, wa barasin se nwo beme, Ye Nyanabo Be tonye mi mie.
15Wa kele aninyo sime so sik, wa minea ye ma nwo kolokolo se so Jerusalem mume. 16 Sizaria bie sime da obudukoapu mina bu so se mume, se mine oki wa simebia wari nyana bo be now damamume, Nasin now chin bo, saipros bie, aya ene ma ngisi bereni bo-e.

Pol Be jems Be Lame
17 Wa bo Jerusalem la siki, minapu ma ibioku se wa okime. 18 Anibe ene ba mi bu, pol be mine na mun Jems be orime piki chochi mi be seniapu mamgba anianga omi-e. 19Pol be ini kereni se beinma ye goyegoye now duko ini pirime, Tamuno Be oria firi bu boro Jinseapu ma ogboku mieariye ma. 20Ini o duko aye ma naa so siki, ini Tamuno Be bomame, anisiki nwose pol be beme, Minabo pol, I ineda ani simeoku mi nwo oribia, minea bie Juapu bu ma-ende-oyiasi finjifinji be ton-a kiri bo bereniapu sosam, se inimgba bakama oloko mi nwo bereni oki warabe. 21Ini I gbolomaye nwo duko ini pirisam na I ye se Jinseapu ma bie sime Juapu ma dieabe na ini Mozizi Oloko mi nwo siki, duko ini piriabe na ini inia owuapuawo ma bupele ma anikanika Juapu ama-anganga bara nwo anga ma. 22Pikipikiye ofori-e ini naabia na I bosam. Aniokuma, nde wa miebia oku? 23 Wa duko I piriye nwo mie, ye berenisa inein-a owuapu minyo moi-e. 24Ini na mum se inia bu so mie fiafiama miemieye mi nwo mie se inia tibi   igbiki ma gbein anisiki ini ineda inia tibi ma seinbia. Min bara mi bu bebo bebo nemibia na ini ibu duko ye ma kokomayeke, aninakaraka iri soni mozizi Oloko mi simeoku I nwo diki dumo kon-abe. 25Okuma bo bereniapu so sa Jinseapu ma, wa diri giein  ini seinmasam bipi ogboso bara bu, duko ini piriabe na ini ini se agbamie oru pirisa fiye goyegoye now fi ma, piki nama pulo goyegoye taba ma, ini piki fongolo  ba nama goyegoye pei ma, piki sefi bu ini inia bu sin.

26Ani pol be owuapu ma oki, se anibe ene ba mi bu, ini na bumeiefiafiama miemieye mi mun nwo mie ye-e. se o Tamuno opu wari mi bie mun bipipirime, bumiefiafiama mi okibia ene ma labia oku, se ini bobo agba mi nwo miebia bara.

Pol Be Ini Now Kunme, Tamuno Opu Wari Mi Bie
27Sonome-a dinma bo kuluma-e boari siki Esia pekere mi bie sime bo da Juapu Oputekewari mi bie Pol be orime. Ini bebe tomonikpo mi now chukuruma se kuro bara se pol be olome. 28Ini olokume, Izrel apu, o barachua! Be nwenibo be-e, nyo mamgba mun se Izrel-apu ma na mozizi oloko mi na, piki min Oputekewari mi na tuburu bara nwose tomonibo goyegoye dieabe. Mioku o piki Jinseapu ma bie dapu okibo min fiafia nyo mi pulamasam! (29Ini gose min mi duko ye, ani Efisos bie  bo Trofimos be na pol be na ama mi bie ini nwo orime se koromame na pol be ori oki Oputekewari mi bie bome.)
30 Bebe ama mi mga fieme, se tomoni ma mangi bo gbolomame, ini gisapuma pol be purukuolo, se Oputekewari mi bie o fono pakumame. Anikirikiri ini Oputekewari mi be book ma palime. 31 Tomonikpo mi pol be ba-e ton-ari siki ani oku mun, omutibinibo be la ye-e na Jerusalem mi bie mgba amaowu koroabe.  32 Anikirikiri ori owuni na owunitibui da-apu na nwo oki se, mangi ini damamunme, ini bo berekon apu ma na owuni ma na orisiki, ini bari pol be fomuke. 33Anikirikiri omutibinibo be saba pol be damamme, o kun, se tonme na ini mama ikoli se ori ikasi. Ani ori ini gbela ye-e, Be bo be tubo, cheye o nwo mie? 34 Dapu tomonikpo mi bie gboriye nwo olokuari siki, isi apu ma jinye nwo olokuabe. Ye orutonka so okuma, owunitibinibo be ori ineda jokuma paka ye mi nwo dokiboke, ani o ton oria tomoni ma pii ye-e, na ini pol be nwo oki owuni bukikima wari bie chu. 35Ini ori na mun ikpikpa ma nwo la siki ani owuni ma o pura ye-e aniatibi tomonikpo mi opuma owoi bara nwose ye mieme. 36Inimgba o damabo se olokuabe, O Ba!.

Pol Be Obu Duame
37Ini pol be oki owuni bukikima wari mi bie mun-e ton-ari siki, ani ori okwein owunitibinibo be piri ye-e, I bereni se ari okwein kon I piri be?
I Grik okwein kon din? Owunitibinibo be oko se o gbelame. 38Aniokuma Ijipt bo be irike, borosa siki bu kurotibibie chua se owuniaye deki kini oyi ende ma na so piriele bie mun bo be? 39Pol be pekereme, Iri Jubo-e, Tasos bie ini yi bo, Silisia bie, yela opuama bie pakabo bo-e. Pasisi, ye ari okwein tomoni ma piri
40Owunitibinibo be bereni o pirime, ani pol be ikpikpa ma ogono chie se bara se tomoni ma dede ye-e. Ini deinma sime so siki, Pol be Hibru bipi nwose okwein ini pirime:
|22
 I juo Juapu, omine I poki ari o toroko ibu duari siki!  2O Hibru bipi nwose okwein ini piri-a bara ini nwo naa siki, ini piki yawuma simeteinmes e pol be okweinma mume:  3Iri jubo-e, Silisia bie Tasos bie ini I yime, okum mi  Jerusalem bie ini i dikidiki pakumabome, Gamelie be bara bie yedawo bo-e. Ari ibiokuma minea biejuaapu ma Oloko ma bie yedawome, se ibu se gbotubara die Tamuno Be pirime mimgba omine minyo sime apu mamgba soni simeoku mi. 4A bufuka se mi Ateli nwengi sime apu ma piri mun fi so now lame. Ari owuapu na eremeni na kun se ini se ikoli seinme. 5Gele agbamiebo be na bebe Berechiri mi na ineda onyechiebia na a  kokomaye dukoabe. Ari inia bara giein diri oki Damaskos bie sime Ju minapu ma now damamuabe,  ari ani nyo mun ikoli se ini ikasi se ini kun bo bufuka se ini piribia erechi.

Pol Be Oria Vinpiki Bere Dukome
 (Okunwengiapu Mieye Ma 9.1-19;26.12-18)
6 A nwengima mun se bo Damaskos na kpeki siki, eneogboin pembe biri bu, sotoru bu weri bo bia bia enekubu bunemika bu bia I kelemame. 7A biki kiri koro se puko naame,  Puko mi nwose I beabe, Sol, Sol! I che  gose bufuka se I piri-au? 8Iri tubo, Nyanabo? A now gbelame. Iri Jizos  Nazartbo Be-e, I bfuka se piriari bo be, O nwose I beme. 9Iri na sime owuapu ma enekubu mi orime, okuma okwein I piriari bo be puko mi ini naake. 10 A gbelame, Nyanabo, cheye a nwo mie be? Se  Nyanabo Be nwose I beme, Sise se Damaskos bie so mun, aninyo Tamuno Be ton se I miebia yegoyegoye ini now duko I piribia. 11 I torumgbolu punme enekubu mi gose, ani miese I bu so mun apu ma bara bu I olo I se Damaskos bie so mume.

12Ananayas now chin gbori owubo ani ama bie omi-e, Tamuno teke-teke bo-e,, minea oloko mi duko ye mieari bo, aninyo  Juapu ma opu osi se piri bo-e. 13Ori damabo se iya anga siki chiesime, se now beme, I mbire sol, piki yeori! Ani gbori kirikiri mi bu a piki yeori se ari o dikime.  14O nwo beme, Minea biejuadapu ma Tamuno Be ori I selesam o biari ye I nwo nemibia erechi, oria karakara firinwengibo Be I nwo ori, se ori o puko se okwein se I naabia oku. 15Aniatibi, oria onyechibo I nwo sobia, se I orisa ye a I naasa ye na nwo duko tomoni ma piribia. 16Se mioku nde I gose pa koruma muari ye? Sise, se mengisara se iya sima sikiri sin o teke bu.

Pol Be Chin Se o Bo Tamuno bere Nwo Duko Jinseapu Ma Piri mi

17 A vinpiki so Jerusalem mume, Oputekewari mi bie sime tekeari ogbo, ari ikian orime, 18 Ania bie a Nyanabo Be orime se o nwose I beme, Jua Jerusalem koromaso fikiri, aniatibi minyo sime apu ma ini iya onyechie mi nwo oki eke I gbolomaye bu. 19A pekereme, Nyanabo, ini ibioku nemime na a tekewari ma bie mun se I bereniapu ma kun se ini fomu fomume. 20Se ini iya onyechiebo Stivin be ba siki iri soni I bara bie omi-e, se ani miekuromam na ini o onini-e, piki na o onini apu ma buchuaye ma nwo olome. 21Nyanabo Be nwose I beme, Mun, aniatibi ari I seni bolo anga bu Jinseapu ma firimabia.
22 Tomoni ma Pol be poki mun o bere mi duko so siki lame ani siki ini saki puko deki gelema olokume, Omine o se so O ba! O dumo gbeinke! 23Ini olokuabe, inia buchuaye ma se ofongoabe, se fon opuru ogon sarabe. 24Rom owunitibinibo be ton oria tomoni ma pirime na ini Pol be oki owuni  bukikima wari mi bie chu-e, piki duko ini pirime na ini o fomu se Juapu ma gose mi bara se o tibi olokuari ye o nwo doki pakumabobia oku. 25 Okuma ini o fomubia erechi o fina so siki Pol be nwose aninyo chie sime owunitibinibo be beme, Ani ominea oloko na kura, Rom furotoku nwo fomu o mieye bu ma bere soni kon o pirika simeogbo?
26Owuntibinibo be min mi naa siki, ori owuni beretonbo be damamun se o gbelame, Cheye I nwo mie-au? Ori bo be Rom furotoku-e!
27 Ani owuni beretonbo be Pol be damamun se o gbela ye-e, Duko okom, iri Rom furotoku?
Ini,  Pol be nwo pekereme
28 A gboribo so warabe opu igbiki nwo gbein bu, owunibereton bo be nwo beme.
Okuma iri a gboribo so warabe, yi bu, Pol be nwo pekereme.
29Anikirikiri bere se pol be gbela-e ton owuapu ma obudame owuniberetonbo be o balafame o bo nemi na pol be Rom furotoku-e nwo be siki na o tete ikoli se ori ikasi warabe.

Pol Be Berechiri mi Toroko Chieme
30Owuni-beretonbo be bime Juapu ma se pol be ogono gbanari beretibi mi jokuma o nwo doki nemi,  ani anibe ene ba mi bu o pol be bu ikoli ma sin ye-e, se tonme na tibini agbamieapu ma na Berechiri mi mgba bo iriama. Anisiki o pol be okime, o miese ori inia toroko chie simeme.
|23
 Pol be gbukukuma Berechiri mi diki se nwo beme, I Juo Izrel-apu! i kubie ma beresi kon i pirike okibo mimgba la so, a se Tamuno Be toroko dumo kon-ari bara mi gbolomaye bu 2Ananayas, Gele Agbamiebo be, tonme na Pol be na kpekima chie apu ma ini o bipi buro. 3Pol be nwose o beme, Tamuno be gbarimaka bara bu I burobia, iri biabia agba se ombi wari agbagba! Aninyo sime Oloko mi diki se berekon ani ini se I be ye-e, ani so I oloko mi kansam, se tonme na ini I buro!  4Pol be na kpekima sime owuapu ma nwose o beme, I Tamuno Gele agbamiebo be woloabe!
5Pol be pekereme, Iya minapu a nemike ori Gele Agbamiebo oku. Fiafiadiri mi nwo beme, Tibida bereton tomoni ma piriari bo be bu, I siye duko eke.
6Pol be ori na kobirima mi bie sime dapu Sadusiapu na Farisiapu na-e, nwo be siki, o Berechiri mi bie olokume, Ijuo Izrel-apu iri Farisibo-e, Farisiapu toku-e. A berekon bie omi-e, aniatibi a toru s dikime na fiapu sise se dumobia!
7Omin mi now okwein kirikiri, Farisiapu ma na Sadusiapu ma na saki kamsome se kobirima mi puame. (8Aniatibi Sadusiapu ma nwo beme, na tomoni fi bu sise eke, ini piki nwo beme, na enjelapu na teme na ofori-e okuma Farisiapu ma ter mamgba nwo berenime) 9Olokutibi mi piki gele teinme, se Oloko dieapu ma be dapu, Farisiapu ma bie sime apu ma sise chie se kuroma min mi na tuburume: Be tomonibo be bu wa ineda dokibobia si ofori-e!
10Bere jinea mi owoi so okuma owuniberetonbo be o balafame nwofa ini pol be kani kosimabia etubo. Ani o ton oria owuni ma piri ye-e na ini koro tomonikpo mi damamun se inia bie pol be oki pakumabo, se ori okimun owuni-bukikima-wari mi bie koroma.
11 Ani dukoma din mi bie Nyanabo Be pol be anga chie sime se nwo beme, Balafa ma! I minyo Jersualem bie onyechie I pirisam, I piki Rom bie ani gbori ye mi nwo miebia.

Sibere Biya Pol Be Piri Mi
12Anibe ene ba dede bie da Juapu bo gboloma se berebiame. Ini ye karifime na ini gboriye soni fi eke piki mengi so bu eke ini pol be now baka simeogbo. 13Ini nweni-a mesi now nengi ye lame, gboloma se mi berre bia apu ma. 14Anisiki ini tibini agboloma yekarifisam na gboriye soni wa fi eke wa pol be ba ka simeogbo. 15Anirechi omine na berechiri mi na epele bara bu bipi se Rom owuniberetobo be firima se o pol be se o seinma, omine ibioku o gbolomaye nemi bime nwo be bara bu. Okuma mine wa bukarakaramame o ba, ma o bo minyo laka simeogbo.
16Okuma pol numburaro ma toku be ini bia ye mi nwo naasam: ani o so owuni-bukikima-wari bie mun se ani duko pol be piri ye-e. 17Anisiki pol be owuni ma bie gbori tibidabo chin se nwose o beme, be asemenibo be oki owuniberetonbo be damamun o duko o piribia ye omi-e 18 Owunitibidabo be ori oki o boroma mun owuniberetonbo be piri, se nwo beme, Pol ikolibo be I chinme, se I beme, a be asemenibo be nwo okibo I piri, aniatibi o duko I piribia ye omi-e
19Owuni-beretonbo be bara bu ori oki sikima ngeri obu piri, se o gbelame, Cheye I nwo nyana se I duko I piri be?
 20 O nwo  beme, Ju bereton-apu ma bipi se ogbo chuasam, ba ini I bara pol be nwo bi se o berechiri mi munbia, ini ibioku o gbolomaye now doki nemi biabe nwo be bara bu. 21Okuma ini poki ma, aniatibi owuapu-a mesi nengimaye boi o korubia. iNi ye karifisam na ini yefi eke piki mengi so bu eke ini o baka simeogbo. Mioku ini bukarakaramasam ani miebia erechi se I  dukobia ye nwo koruabe.
22Owuni-beretonbo be nwo beme, Duko gboribo soni piri ma na min mi I duko I pirisam, nwo be ye mi Se ori asemenibo be be se o some.

Pol Be Se Govina Feliks be Now Firima Mi
23Anisiki owunibeetonbo be oria owunitibidapu ma bie mama apu chin se nwo beme, Owuni oyiasi o nwo karakarama Sizaria munbia apu, asun se nwengibia owuni-a tesioyifinji se chua, opiki suba olo owuni oyiasi na se chua, se bukarakarama, esenie-a so biri mi din. 24 Pol be se nwengibia asun o piki nwo karakarama, se deinma o se mun Govina Fekliks be piri 25Anisiki owuniberetonbo be mi bara mi sime diri nwo gieinme:
26 Klodios Lisias be, se Osi nyana, Govina Feliks be seinma keerni bipi. 27Juapu ma, be tomonibo be kunme, se o ba-e tonme. A naame na ori Rom furotoku-e, se ari iya owuni ma na mun se o dua pakumabome. 28 Ini se o punumaye a now nemi dokime, ani-erechi ari ori oki inia Berechiri mi mume. 29 A doki bome na o se fi chu gbein ye o nwo mieke, anikanika o se ikoli bie chubia ye, ini se o puunumaye ani inia barakubu oloko na gbolomaye-e. 30Se ini uko I pirime na da juapu bere bia o piriabe nwo be siki a tonpeleme o se kirikiri I firma. A duko bere seni o punumari apu ma pirisam na ini I toroko bo se ini se o punumari ye ma duko.
31 Owuni ma ini ton ini pirisa bara mi nwo mieme. Ani din, mi ini Pol oki se ori na mun Antipatris mi la ye-e. 32Anibe ene ba mi bu, buo se nwengi owuni ma vinpiki bo owuni bukikima-wari mi lame, se obu barasin asun se nwengi apu ma pirime ini o se mume. 33Ini o se mun Sizaria lame, se giein diri mi se govina be piri, se pol be sabama o pirime. 34Govina be diri mi gome se pol be bo pekere nwose o gbelame. O dokibo ori na Silisia bie o bome nwo be siki, 35O nwo beme, Ari I dukobia ye naabia, bere se I punmapu ma bo la siki Anisiki o Kuro pirime na ini pol be se o korubia apu chuku bie koroma govina odo bie.

Juapu Ma Bere Se Pol Be Tibi Gbaname
|24
 Sono-a din boro siki, Gele Agbamiebo, Ananayas be so Sizaria mume, da seniapu na ori na, piki Tatulos nwo chin gbori oloko nemibo na. Ini Govina Feliks be toroko mume se inia bere ma duko pol be ogono gbaname. 2Tatulos be ini nwo chin se o saki bere duko pol be punumame. Min o bere mi duko bara mi-e.
Iya Opuosi mi bu Iya yenemi torokoisun mi deinma se bolo siki bu wa pirisam, ton-a ye piki telimabe, minea ama mi be ibi mi gose. 3 Wa nyo goyegoye ibioku se min mi okime siki mamgba, wa piki temela miebaka se I beme. 4 Bike ari opuma iya siki fama, ani simeoku simeoku soni, ari I tekeme ibi kubie nwose wa dukoari kpulu bere mi poki. 5 Wa be bo be doki bome,  na ori fa Okibobia yebusoka  bo-e o Juapu ogboku amafiemaye nwo mie tomonikiri mi now kelemasam, mina bu pusikima Nazaret ogbo tibidabo-e. 6O piki Oputekewari mi pulamabia oku now dokime, se wa  kunme. Wa tonme minea barakubu  oloko sime bara diki berekon o piri, 7Okuma owunibereton bo Lisias be, bie so bo se opu kuro bara bu minea bara ori okime.  8 Anisiki Lisias  be tonme na bere se o punumapu ma I toroko bo, I nemikase bere se o gbela okuma, iri so I bara na I ineda wa se o punumariaye mamgba oribia.  9 Juapu ma gboloma ini seni o punumaye ma beeni se now beme, na ari mgba kokomaye-e.

Pol be Feliks be Toroko Obu Duame
10 Govina be anisiki bara se Pol be dame na ori okwein, se Pol be nwo beme,
A nemime na I ton-a kura nwose berekon mi se mi pirisam, ani-erechi I biebeleme I toroko ari I bipi duko. 11Ineda barana dokibobia bara bu, ma ani oyima din finji nengike, a so Jerusalem mume, Tamuno tekebia erechi. 12Juapu ma ma ini dokiorike ari Oputekewari mi bie nweni na bere pikiari ogbo, ma ini piki tomoni chuckuruma nyo fiemaye bu I oriboke, ani boro tekewari ma bie anikanika ama mi bie soni. 13Ini piki ineda ini se I punumaye ma duko belema eke. 14 A kokoma min mi  bereni I piriabe na a minea biejuadapu ma Tamuno Be tekeme ani inina karakarake nwo be Ateli mi dukonwengi bu. Okuma iri soni Mozizi Oloko mi bie giein-a aye mamgba nwo berenime, piki ikiankoroapu ma diri ma bie sime-a ye ma na. 15A piki ini so Tamuno Be bu nyana gbori torusedikiari ye mi nwo nayaname na tomoni mamgba si apu na ibi apu na fibusisebia. 16Ani a piki iya inyo la bara nwose iya sin a ibi na nemi kubie mi nwose belema Tamuno na tomoni na toroko anga oku-e.
17 A ton-a kura nwose Jerusalem mi now weriso siki, ari aninyo mume igbiki oki se iya tomoni ma piri se ini se agbamiebia erechi. 18 A min mi nwo mieari ogbo mi ini Oputekewari mi bie I ori ye-e, a  bumiefiafiafiama miemieye mi nwo mie famaso siki. Tomoni-ogbo piki irina simeke, ye piki orutonka bara simeke. 19 Okuma Esia pekere bo da Juapu aninyo omi-e, ini na minabu na mgboku I toroko bo gbeinme, nemikase ini ibu duko ye nyana okuma. 20Anikaniika ye minyo sime apu ma ini dokibo na I barasime nwo be ye mi duko, a nwo Berechiri mi toroko chie siki bu. 21Ari inia toroko chiesime se duko pakuma gbori ye mi sikima okuma: I gose berekon I piriari ye mi mgba, ani fibusise omi-e a nwo bereni ye erechi-e .
22Anisiki Feliks, ini ibioku se Ateli mi gbolomaye nwo duko pirisa bo be bere mi naa so se ani dachiemame se o duko ini pirime, Ominea bere mi aria i pelebia owuni beretonbo, Lisias be bo la siki. 23O ton pol be bara bie sime owunitibinibo be pirime na ori o se koru bu weri, okuma ini kele embe se o piri ori obu nyana, piki bereni oria ikiapu ma piri ini o bupalimaye nwo mie o piri.

Pol Be Feliks Be na Drusila Ma na Toroko Chieme
24 Ene kele boro siki Feliks be na taro Drusila ma na bome, ari Jubo-e. O Pol be firima bo se o pokime o Kraist Jizos Be bu beeni nyana mi gboloma okwein kon siki. 25Okuma pol be okweinma mun se bo ibimie na, bupikima na, boari berekon Ene na gbolomaye nwose chua okwein siki, Feliks be o balafame, se now beme, I ineda mioku sobia, a piki I chinbia, a siki nyana siki. 26 Ani gbori siki mi, o toru se dikime na Pol be igbiki bereni o piribia, min mi gose o boloka-boloka o chin se ori na okweinma okweinmame.
27 Mama kura boro so siki, Posios Festos be Feliks be Juapu ma toru ibi now dokime, ani-erechi o pol be se ikoli bie werime.



Pol Be Bere Se Size Be Suame
|25
 Festos be bo mi pekere mi la, tere-a din boro siki, o Sizaria bie so Jersualem mume. 2 Anianga tibini agbamieapu ma na   ju tibini ma na, ini se Pol be punuma bere ma now oki bome, ini Festos be tekeme, 3na o min ibi mi now mie ini piri, pol be nwo oki Jerusalem bob u, aniatibi ini bere bia o pirisam, na ini ateli ogbo o babia. 4 Festos be ini pekere se nwo beme, Pol be, Sizaria bie ori ikoli bie omi-e; iri na minabu na boloka siki a vinpiki aninyo munbia. 5Ye ominea tibini ma ibu so Sizaria mi mun, se ini se o punumabia ye ma duko, o mie irimaye omi-e bebe. 6Festos be jin nine anikanika oyi-a din nwose ini na simeme anisiki re ani o so Sizaria mun ye-e. Anibe ene ba o mun berrekon wari mi bie simeme, se tonme na ini Pol be okibo. 7Pol be bo la siki Jerusalem bie weri bo Juapu ma chie o kelem, ame se saki  ton-a kuro-a ye nwo duko o punumame, ini ineda tibi nemi se duko belema-eka ye. 8Okuma pol be obu dua se now beme, A Juapu Oloko ma bie mie simasa gbori ye so ofori-e, Oputekewari mi soni, anikanika Rom bie sime Siza be soni.
9Festos be Juapu ma toru ibife gose pol be gbelame, Ϡbereni se Jerusalem mun, se aninyo mioku ini se I toroko I punumaye ma now duko be?
10Pol be pekereme, ĠSiza berekon wari bie chie warabe, ani ini berekon I piri gbein nyo mi-e. A se Juapu miesimasa ye ofori-e, iri so ibioku nemi bara bu. 11A nemikase oloko mi kanme se fi gbeinme bebe,  a bike ani I gbari okuma ini se I punumaye ma  bie kokomaye ofori-e bebe, ineda I boroma ini piribia bo ofori-e. A bere mi sabama Siza be pirisam.  12Anisiki Festos be, oria tetema piriapu ma na bia so siki, pekereme, Ϡbere mi sabama Siza be pirisam, ani-erechi I piki Siza be damamunbia.

Pol Be Agripa Be Na Baanisi Ma Na Toroko Chieme
13Siki kele boro siki Amanyanbo Agripa be na Banaisi ma na ini Sizaria Festos be kerreni-e mume. 14Ini ton-a din se aninyo sime so siki, Festos be ye pol be na simeoku nwo duko amanyanabo be pirime. Gbori owubo minyo omi-e Feliks be se ikoli bie koroma bo; 15 a Jerusalem mun siki Juapu Tibini agbamieapu ma na Seniapu ma nab ere se oria ogono gbaname se bime na a beerkon o barasima. 16Okuma a duko ini pirime na Romapu ma ini tomonibo sabama bere se inibo punuma apu piri miemieye nyanake, bere se inibo punnuma apu inibo na torudamaka simeogbo, inibo piki siki nyana se inibo bu duaka simeogbo ini se inibo punumaye ma bie. 17Ini minyo bo siki a siki famake, okuma anibe gbori ene ba mi bie a bere konwari mi bie kponji sime, se tonme na ini tomonibo be oki bo. 18Ori na tarakapu ma chiesimeme, okuma ini se o punumaye ma ma ini  ari inia Tamuno bereni mi gboloma ye-e, ani gbori Jizos nwo chin bo be-e, o fi borosam okuma pol be nwo beme na o dumo warabe. 20Ani I bubalabalamame, miese maa bere ma be karakaraye a nwo nemibia oku, anigose a pol be gbelame nwofa ori ineda Jerusalem mi mun se aninyo ini se oria ogono gbana ye  ma pekereia otubo. 21Okuma pol be o berre mi sabamame o bime ini o se o korubia apu barachua se ye Siza be oria bere mi pele. Anigose a kuro pirime na ini o se o korubia apu barachua okimun ari ineda o se Siza be firimabia siki la.
22Agripa be nwose Festos be beme, Ġbime a barana be bo be poki.
Be o dukobia ye ma I nwo naabia,Festos be nwo pekerreme. 23Anibe ene ba, Agripa be na Banaisi ma na opu-osi na miemieaye bun a sobome, se tomoni ma bere pokiwari mi bie so bome, omualapu ma na ama bie erepaka apu ma na ini na, Festos be kuro pirime ani ini  Pol be oki bo ye-e, 24Festos be nwo beme, Amanyana Agripa na piki mio mine na sime apu mamgba na. be bo be o nwo diki, ori mi Juapu mamgba, minyo  na piki Jereusalem bie sime apu ma na, oria bere nwose I sua bo be-e. ini igbanime na o bari ngisi dumo ma. 25Okuma ari ineda o mie se fi gbein-a ye nwo dokibo orike. Se ori so bara nab ere mi sabama Siza be pirisam now be siki, a tonsam o se o firima. 26Okuma obu a sosikima nyana beretibi ofori-e se diri giein Siza be seinmabia ye, ani miese ari ori oki ominea toroko bosam anitein-anga, I toroko, Amanyana Agripa! Miese I oria bere mi doki nemi so siki, a gienbia ye a nwo nyanabia oku.  27Ibu numa some tomonibo nwose ikoli sein, belema o mie ye dukoka bu.

Pol Be agripa Be Toroko Obu Duame
|26
 Agripa be nwose pol be beme, I kuro nyaname se ibu dua.Ani pol be o bara deki chiema se saki okwein ye-e:  2Amanyana Agrip!  Ari ibu se ibifubara nyanabo kienmame na ari I torko ibu duabia Juapu ma se I punumaye mamgba bu. 3min mi sosiklima kokomaye nwo some aniatibi I ibiokuma Juapu ma miemieye na inia bere ma na nwo nemime. Ani miese ari i bara biabe i inyoba i poki.
4 Ĳi ase bu sime siki ngisi Juapu mamgba nemime a bara werima I dumo kon oku. Saki mi ngisi, ini nemime ari iya bebe dumo mi mgba nwose iya ama na Jerusalem mi na bie anga oku. 5Ini siki mamgba nemime, ini bereni se dukopakumabia okuma, na tatari mi ngisi kurotein Tamuno teke ogbo mi bie a simeme, ani Farisiapu ma-e. 6Se mioku a minyo chie se ini berekon I piriabe, aniatibi a toru se Tamuno Be bereni minea biejuadapu ma piriye mi now dikiabe.  7Ani gbori breni ye mi, mi minea oyima  furo finji ma toru se dikiari  ye-e, ani nyanabia erechi, ini din na enekaka a nwose Tamuno Be teteari ye mi bu , piki toru se min   mi nwo diki gose, iya Amanyana osi mi bu, mi ani Juapu ma gose bere se I punumari! Ye-e! 8Nde ani gose omine mianga simeapu ma bufukamari ye, bereni na Tamuno be o fiapu sisema-sisemame?
9Iri so a koromame na ari ineda iya inyo oku miese Jizos  Nazaret bo be na tuburubuia. 10Ani mi a nwo mieme Jerusalem bie. A kuro okime tibini agbamieapu ma bara se ton-a Tamuno-a tomoni se ikoli bie chuame se ini ba berepele ini piri siki, iri soni bara deki ani mie kurommame. 11Ton-a siki a nwose bufuka se ini pirisam teke wari ma bie, se bukuroma miese ini inia bereni nwo pikime. Ari owoi ini dapaka so-okuma, a piki igoni ama ma bie mun se inia torusiorime.




Pol  Be O Vinpiki Oku Now Dukome
  (Okunwengiapu Mieye Ma 9.1-19;22.6-16)
12 Min gboriye mi gose a Damaskos now mume, tibini agbamieapu ma kuro se I piri piki ton I piri bara bu. 13Iya osi bu, ene ogboin biri bu, ateli ogbo, bia irua mi nengi enekubu,  a nwo orime, sobie korobo bia iri na, iri na muari apu ma na kelemame. 14Mine mgba biki kiri korome, se a puko naame nwose Hibru okwein bie I beme, Sol! Che ye gose I bufukama-au? I ye se ibu lamabia! I buo se dupari tein okuma. 15Nyanabo, iri tubo? A nwo  gbelame. Se Nyanabo Be nwo beme, Iri Jizos Be-e, i bufuka se piriari bo be. 16Okuma sise hie, ari ibu se I dieme, I se iya firinwengibo now miebia, erechi. Mimgba I ibu ori ye I now duko jin-apu piribia a piki se torokoju I diebia ye na, 17ari I se firimabia Izrel-apu ma na piki Jinseapu ma na bara bie, ari I duabia. 18I inia torumgboluma finjibia, se  kanakana mi bie ini piki enekubu mi bie chubia, piki oru be kuro bie ini okibo Tamuno Be piribia, miese ini ibu nyana bereni bu ini sibubarasin nwo nyanabia se, Tamuno Be sele sa  tomoni ma bie inia kiri nwo okibia oku!

Pol Be oria Firi Gbakimaye Dukome
19Anigose, Amanyanabo agripa, a bipipoki kabo so se sobie bo elekima mi pirike. 20Tatari ye, Damaskos mi bie na, piki Jerusalem mi bie na, piki Judia mi bie mgba na piki Jinseapu ma ogboku na, a Tamunobere mi dukome na ini inia sima bu vinpiki Tamuno Be da, se ini vinpikisam nwo be ye diepakumabia ye nwo mie. 21Min mi gose ani Juapu ma I kun ye-e ari Oputekewari mi bie  simeari ogbo, se I babia erechi doki ari ye-e. 22 Okuma okibo mimgba ene mi nwo la so, Tamuno Be o barachua I pirime, ani miese a minyo chie sime onyechie nweni mgba piriabe, opu bon a kala bon a gbori bara mi bu. A duko ye mi ani ikiankoroapu ma na Mozizi be na duko sime na pakabia nwo be gbori ye mi-e. 23 Na Mesaya Be o torusioribia, se tatari fi bu sise bo nwo sobia, se duaboroma enekubu mi dukopakuma Juapu na Jinseapu na piribia.
24Pol be mi bara se o bipi dukoari siki, Festos be o tibi olokume, Pol I nomusam, iya opu dawo ye mi I miese I nomuabe!
25Pol be pekereme, A nomuke, iya opu kiri bu! A kon ari okweinma kokomaye boju-e. 26Amanyana Agripa! Ari ineda kubie kuroma okwein I piribia, aniatibi maa ye ma gbolomaye I nemime, a nemi kpainmame na I aria bie yegoyegoye bu elekima chua warabe, aniatibi mi ye mianga mie yeke. 27 Amanyana Agripa, ikiankoroapu ma I ini bereni? A nemime i kokoma ini berenime!
28 Agripa  be nwo seni pol be beme, Min boka siki mi bu I chin bara I I miese a Kraist be dukobo so be?
29 Pol be pekereme, Ani boro boka siki-o, piki bolo siki-o, a teke se Tamuno Be bara biari ye ani iri na kiri kon se I pokiari apu mamgba mimgba ene mi bie piki bo a sime sa oku nwo sime, ikoli ma sikima okuma!

Pol Be Aru Bukulo Rom Mume
|27
 Ini dukopele na wa aru bukulo Itili mun-e nwo be siki, ini Pol be na jin ikoliapu na nwo boroma Julios be pirime. Ori owunitibidabo-e Romapu omu mi bie ini ֧ostos Owukulo nwose  chin omu ogbo mi. 2Wa Adramition bie owoin-aru bukulome ani bukarakarama Esia se mi be toruaka mi bie sime amama mun dokiari aru mi se wa aru sinme Aristakos, Tesalonaika bie bo Masidoniabo be soni omine na omi-e. 3Anibe ene ba w abo saidon lame. Julios be ori ibi se pol be mieme, se bereni o piri se o mun oria ikiapu ma orime, ini o bupalimaye seni o piribia bara. 4 Aninyo, wa dokuma mume, se foru mi fie tuburuma wa da ye gose, wa Saipros chuo mi bu kikima agbagba mi aka weri dokuma mume. 5Wa silisia na Pamfilia nab u weri sikima se toru mi sab abo Lisia se mi bie Mira mi lame. 6Aninyo, owutibinibo be, Alekzandria boro ltili muari owoin-aru nwo orime, ani omine se ania bie sein ye-e.
7 Wa ton-a ene nwose dein-deinma ani dokume, piki opu buaku bu, anibe kuluma w abo knnidos nwo chin ama mi be sikima nyo nwo lame. Foru mi ngisi bereni wa pirike wa ani pekere mi dokumamun, anigose, wa ideri mun Krit chuo mi be opo mi nwo dokume, ani Salmon nwose chin sonju mi agbagba wa weri borome. 8Wa toruaka weri kpekima borome, se opu bufuka bub o ini Buboroma Poku, nwo chin nyo mi lame, ani Lasia nwo chin ama mi na sasake.

9Wa sime bolo siki lame aninyo, okimun toru doku mi bo balafama siki la, aniatibi mi siki mi bu Burusebubama Ene miemieye mi borosam. Anigose pol be mi tetema mi se ini pirime: 10 Owuapu, ari orime mina torudoku, minyo okimun mi, fa okibobia ngo ma ari opuma sibia, piki aru mi na, dumo soni piki fabia. 11Okuma owutibinibo be, arukulo-dabo be na aru nyanabo be na dukoye ma o buokorotein pol be duko ye mi nengime. 12 Aru mi agbapoku mi oboku siki bie sime na gbein nyoke, ani miese ani owuapu ma be ton-apu bubeleme ini aru mi da sikima toru ogbo piri, se bukuroma mun Foniks mi nwo la mi, srasarame bebe. Foniks mi ani aru agbagba poku-e Krit bie, ani toru se iruasoso nyo mi be chuku na ogono na da warabe, ini piki ineda oboku siki mi se anianga sime bia.

Toruogbo Irisi Mi
13Chuku foru saki memema fie ye gose, ani owuapu ma koroma ye-e na ini tonsa oku mi ini now miebia ani ini bo limo mi jine owoin-aru mi bie sein ye-e, se ini inedabia bara nwose krit agbagba mi bu dokumamume. 14Okuma bolo ka siki bu, ogono foru kuroma krit chuo mi bie fie paka bome. 15Ani owoin-aru mi dekime, se ini boo rime na ini bari ineda foru mi bie dadama mun  eka erechi, ini barasin foru mi pirime se ani owoin-aru mi deki nwengime. 16 Wa kikima nyo nyaname wa koda chuo toku mi chuku oru mi la siki. Anianga opu torusiori bu wa ineda owoin-aru mi bie kala aru mi ofoin pakumabome. 17Ini ani jine owoin-aru mi bie seinme, se diki se gagame ani se owoin-aru mi bu kpome. Iia balafame nwofa foru mi ini jine mun Libia mi be sabama anga bumo mi bu fomubia etubo! Anigose ini ivala mi sin se owoin-aru mi bu barasin foru mi piri se ani ini suma mume.  18Diki okuma, opu irisi mi pa fieabe, anigose, ani be ene ba mi, ini owoin-aru mi bie sime da ngo deki toru mi bie gbinme, 19 se ani dukomma ene mi bu ini owoin-aru mi bie firinwengiaya mabu daye piki now deki toru mi bie gbinme. 20Ton-a ene wa bari irua mi anikanika loliama orike, foru mi piki kpoma gagama fieabe, anibe kulum, wa dumobia nwo be kubie so minea bie fame.
21Tomoni ma bolo siki bu fiye fika bu simeari ogbo, pol be inia toroko chiesime se nwo be ye-e, ַuapu, mgboku omine I pokisam, se Krit bu aru sineke, se maa ye sima na fan a bie poko pakasam. 22Okuma mioku ari o tekeme, o kubie kuroma! Gboribo soni ominea bie inibo dumo now fama eke, aru mi kenge mi fabia ye-e. 23Aniatibi nwo borosa din mi bie a sime piri piki tekeari Tamuno Be enjelbo I damabome, 24se o nwose I beme, Balafa ma, pol miese Siza be toroko I chie eka ye ofori-e Tamuno Be ori ibi mie bara bu I gose, iri na aru mi bie apu mamgba dumo nyanasam. 25 Anierechi owuapu o kubie kuroma! Aniatibi a kubie se Tamuno Be bu gbaname na o duko I pirisa bara mi ani nwo pakabia. 26Okuma ani mine fono mun gbori chuo bu jiabia.
27Oyi inein-a din finji karama din mi bie, irisi mi Mediterenia toru mi bie wa fonoma mume. Karakara din ogbo pembe siki bu aru mi bie sime firinwengiapu ma torusekienmame na wa mun anga kpekiabe. 28Ani ini kiriton diki se gbin koroma ye-e ania bu sime limo mmi na, se dokibo orime na ani be gbun mi si kubu lame ini piki kele mun se ton dikime, se dokibo orime na ani bo jie-a kubu lasam. 29Inia balafame nwofa owoin-aru mi ani mun ikuma ogono gbanabia etubo. Ani ini owoin-aru mi dukuno bu inia limo mi nwo gbin koroma ye-e, se tekeme na ene mi pa ba. 30Aru mi bie firinwengiapu ma bukuroma aru mi bie koro sibia bara nwo dokime.Ini aru toku mi sin mengi ogono koromame, se ini opele ti mun owoin-aru kulo limo mi koroma-e muabe nwo be bara mieme. 31 Okuma Pol be nwose omutibinibo be na owuni ma na beme, Min aru mi bie firinwengiapu ma nemikase aru mi bie simeke bebe o dumo eke. 32 Ani owuni ma ini se kala aru mi kpo diki ma pelesin se ani tein ye-e.
33 Ene ba-e ton-abe, se pol be inimgba tekeme na ini yefi-e:  Mioku, Oyi inein-a din finji o nwose korusam, maa siki mamgba gboriye so o fike,. 34 Anigose ari o tekeme, o yefi miese omine inyo nyanabia oku. Ominea tibi sime gbori inime soni fa eke. 35O mi duko so siki, pol be fituru okki inimgba toroko bu miebaka se Tamuno Be be, ani pu, se saki ani fime. 36Ini inia kubie kuromame, inia bub obo piki ye fime. 37Aru mi bie sime apu ma mine mgba, nwei oyiasi na ineinfa kini iniasi finji nwo lame. 38Nweni mgba ye fi bulo dubamaso siki, ini owoin-aru mi bie sime ipiamgba ma nwo tan toru mi bie sarame, ani foinbia ye gose.

Onwoin-0aru Mi Bile Mi
39Ene mi ba siki toru dokuapu ma ini toru kongo mi nemike, okuma ini poku nyana opo nwo orime, se ini tonme, na ani ibibia okuma ini owoin-aru mi doku mun aninyo gbanabia. 40Ani ini limo ma nwo pelesin, se ari bile ye-e, ani gbori siki mi bu, ini dukuuno fe join ma olo diki ma nwo fimasinme. Se ini aru kulo da ivala mi nwo dekichiemame miese foru mi aru mi suma toroko mun anga lamabia bara. 41Okuma aru mi gbori bumo bian se  gbaname kulo mi mun dipi se bari jikeke, anisiki ambuar ma be kuro mi dukuno mi fomu kanme.
42 Owuni ma ton werime na ini ikoliapu mamgba nwo bai, miese inia bie gboribo oni oki anga la se so eka oku. 43Okuma owunitibinibo be bime o pol be duaboroma ani ori ini kiki ye-e na min mi ini mie ma. Aninakaraka, o ton ineda okibia apu mamgba pirime na ini tatari aru mi bie fukukoro se oki mun anga la. 44Kon apu ma ini duko se dupo ma anikanika aru pekere ma na olo okima mume. Min bara mi bu mine mgba deinma bum un anga lame.


Molta Bie
|28
  Wa deinma bo anga la siki, mi w abo nemi ye-e, na ani chuo mi Molta ini now se ani chinme. 2Ani ama apu ma ini ibioku se mine na angame. Ene saki krosam, oboku piki ome-e, ani gose ini fini tono se piki ibioku mine okime. 3pol be fini tono sanga poku gbala se fini mi bie chuari ogbo, ani fini owu mi gose oruwu pakabo o bara fangalame. 4Ama apu ma oruwu be pol be bara fangalama bara mi nwo ori se nwose jinbo-jinbo beme, Pikipikiye ofori-e, be bo be nini bo-e, okuma Tamuno karakara berekon mi bereni o piri se o dumo eke, toru fa mi bie o pakabosam now be soni. 5Okuma pol be oruwu be gugu fini mi bie chuame ngisi o laye ofori ka bara bu. 6Ini o foinbia siki nwo koru simeme anikanika bunemika bu o sokoro koro fibia siki Okuma ini koru mun bolo siki, la, se kiri ye obu pakaka bara nwo ori siki, ini inia kubie dima se now beme, Be tamuno-e!
7Anianga mi na kpeki nyo bu pobliosnwo chin bo kiri nyanam, chuo mi be alabo be. Ibi ye miebara bu ori ibioku mine okime, se igoni se tere-a din bu mine konme. 8Poblios da be obi ibila ogono ori omi-e, ofiri na bie na obi bu. Pol be so o sime jukuru mi bie mume, se bara se oria ogono gbana teke se o gwome. 9Min paka siki, chuo mi bie sime isi obiapu mamgba bome, se inimgba buibime. 10 Ton-a diepiriaye ini nwose wa pirime, se wa dokupaka siki, minea bupalimabia ton-a ye ini nwose aru mi bie sein wa pirime.

Molta Bie Okimum Rom La
11Tere akalu boro siki wa Alekzandria bie bo owoin-aru mi nwo bukulo some, Main-ikpatu Tamuno,ini nwose chin aru mi, oboku siki mi se chuo mi bie sime ye mi. 12Wa bo sairakus nwo chin ama mi nwo lame se tere-a din nwose aninyo simeme. 13Anianga bu wa weri dokupaka bo Rijiom ama mi lame. Anibe ene ba mi bu chuku foru saki fieme, se mama ene bu wa bo putioli  ama mi lame. 14Wa aninyo bu da bereniapu nwo orime ini bime na wa gbori wiki se ini na sime. Anieso wa bo Rom mi nwo lame. 15Rom bie sime minapu ma mine gbolomaye nwo naa se bo mine na iriame. Apios Fe mi bie na piki Tere-a Igoniapu Wari mi bie na. Pol be ini ori siki o miebaka se Tamuno Be be se piki o kubie kuromame.

Rom Bie
16 Wa Rom mi la siki, ini bereni pol be pirime na ori ngeri sime o dikidikiari gbori owunibo be na.
17Tere-a din boro siki pol be Juapu ma be tibini ma chin kobirimame. Ini kobirima siki, o nwose ini beme, Ϲa minapu, Jerusalem bie ikolibo bara bu ini I se mianga bome. A se minea ama  apu ma mie ye anikanika minea biejuadapu ma bara wa daoki amamiemieay ma bu so, a mie irima ye ofori-e nwo be soni, ini I boroma Romapu ma pirime. 18 Ini bere se I gbelasam piki ibu barasin bime aniatibi Romapu ma dokibome na a mie sime se fi gbein ye ofori-e. 19Okuma Juapu ma min mi bereni ka siki, ani I chukurumame bere seni Siza be sua, a ye se iya ama apu ma ogono gbana eke nwo be soni. 20Ani miese ari omine ori piki omine na okweinma bi ye-e, aniatibi ori Izrel-apu ma torusedikiari bo be tibi gose ani a ma ikoli ma chua ye-e. 21Ini nwose o beme, I gboloma diri ma judiabie bo minea bara lake, minea tomoni ma bie piki bo I gboloma bere duko wa  piri bo so ofori-e. 22Okuma wa I bipi naa bime iya koroma ma ania bu weri sime bara, aniatibi wa nemime, na nyo mamgba I sime piri pekere mi bu, ini ibiye dukoke.
23 Ani ini pol be na ene pele ye-e, se inia bie ton-a apu pol be sime nyo nwo bome. Dede bie okimun din la ori oria oku mi duko belema ini pirime Tamuno Amanyanakiri mi gbolomaye mi. O piki bukuroma miese Jizos Be gbolomaye mi inia buokorome, okuma isiapu ma ini bereni dukuke. 25 Ani ini so ye-e, inia ogboku bipiogbosoka bara bu ani, Pol be mi gbori okwein mi nwo kon so siki na: Ibi re Fiafia Teme be ikiankoro  Aizaya be bu boro okwein ominea  biejuadapu ma pirime! 26Aniatibi o nwo beme,
Mun nwo se mina apu ma be:
O poki pikina pokibia, okuma o kainbo eke; o diki pikina dikibia, okuma omine ori eke,
27 aniatii mina tomoni ma inia kubie ma obokume,  ini pikian inia beri ma inikimasam pikina, inia torumgbolu ma so soni gbeinsam.  Bofa, inia torumgbolu ma ye ori, inia berima soni ye na, inia kubie ma soni yekainbo,
Se ari ini gwobia.
28Se pol be okwein kuluma bu nwo beme: Aniokuma, o Tamuno Be oria duaboroma oku mi ini nwo se Jinseapu ma ini some, se kuro puko bu weri inia ogboku bie yejineabe.

